<root>
<Poem name="1">
<Beit name="0">
ای رستخیز ناگهان وی رحمت بی‌منتها</Beit>
<Beit name="1">
ای آتشی افروخته در بیشه اندیشه‌ها</Beit>
<Beit name="2">
امروز خندان آمدی مفتاح زندان آمدی</Beit>
<Beit name="3">
بر مستمندان آمدی چون بخشش و فضل خدا</Beit>
<Beit name="4">
خورشید را حاجب تویی اومید را واجب تویی</Beit>
<Beit name="5">
مطلب تویی طالب تویی هم منتها هم مبتدا</Beit>
<Beit name="6">
در سینه‌ها برخاسته اندیشه را آراسته</Beit>
<Beit name="7">
هم خویش حاجت خواسته هم خویشتن کرده روا</Beit>
<Beit name="8">
ای روح بخش بی‌بدل وی لذت علم و عمل</Beit>
<Beit name="9">
باقی بهانه‌ست و دغل کاین علت آمد وان دوا</Beit>
<Beit name="10">
ما زان دغل کژبین شده با بی‌گنه در کین شده</Beit>
<Beit name="11">
گه مست حورالعین شده گه مست نان و شوربا</Beit>
<Beit name="12">
این سکر بین هل عقل را وین نقل بین هل نقل را</Beit>
<Beit name="13">
کز بهر نان و بقل را چندین نشاید ماجرا</Beit>
<Beit name="14">
تدبیر صدرنگ افکنی بر روم و بر زنگ افکنی</Beit>
<Beit name="15">
و اندر میان جنگ افکنی فی اصطناع لا یری</Beit>
<Beit name="16">
می‌مال پنهان گوش جان می‌نه بهانه بر کسان</Beit>
<Beit name="17">
جان رب خلصنی زنان والله که لاغست ای کیا</Beit>
<Beit name="18">
خامش که بس مستعجلم رفتم سوی پای علم</Beit>
<Beit name="19">
کاغذ بنه بشکن قلم ساقی درآمد الصلا</Beit>
</Poem>
<Poem name="2">
<Beit name="0">
ای طایران قدس را عشقت فزوده بال‌ها</Beit>
<Beit name="1">
در حلقه سودای تو روحانیان را حال‌ها</Beit>
<Beit name="2">
در لا احب افلین پاکی ز صورت‌ها یقین</Beit>
<Beit name="3">
در دیده‌های غیب بین هر دم ز تو تمثال‌ها</Beit>
<Beit name="4">
افلاک از تو سرنگون خاک از تو چون دریای خون</Beit>
<Beit name="5">
ماهت نخوانم ای فزون از ماه‌ها و سال‌ها</Beit>
<Beit name="6">
کوه از غمت بشکافته وان غم به دل درتافته</Beit>
<Beit name="7">
یک قطره خونی یافته از فضلت این افضال‌ها</Beit>
<Beit name="8">
ای سروران را تو سند بشمار ما را زان عدد</Beit>
<Beit name="9">
دانی سران را هم بود اندر تبع دنبال‌ها</Beit>
<Beit name="10">
سازی ز خاکی سیدی بر وی فرشته حاسدی</Beit>
<Beit name="11">
با نقد تو جان کاسدی پامال گشته مال‌ها</Beit>
<Beit name="12">
آن کو تو باشی بال او ای رفعت و اجلال او</Beit>
<Beit name="13">
آن کو چنین شد حال او بر روی دارد خال‌ها</Beit>
<Beit name="14">
گیرم که خارم خار بد خار از پی گل می‌زهد</Beit>
<Beit name="15">
صراف زر هم می‌نهد جو بر سر مثقال‌ها</Beit>
<Beit name="16">
فکری بدست افعال‌ها خاکی بدست این مال‌ها</Beit>
<Beit name="17">
قالی بدست این حال‌ها حالی بدست این قال‌ها</Beit>
<Beit name="18">
آغاز عالم غلغله پایان عالم زلزله</Beit>
<Beit name="19">
عشقی و شکری با گله آرام با زلزال‌ها</Beit>
<Beit name="20">
توقیع شمس آمد شفق طغرای دولت عشق حق</Beit>
<Beit name="21">
فال وصال آرد سبق کان عشق زد این فال‌ها</Beit>
<Beit name="22">
از رحمه للعالمین اقبال درویشان ببین</Beit>
<Beit name="23">
چون مه منور خرقه‌ها چون گل معطر شال‌ها</Beit>
<Beit name="24">
عشق امر کل ما رقعه‌ای او قلزم و ما جرعه‌ای</Beit>
<Beit name="25">
او صد دلیل آورده و ما کرده استدلال‌ها</Beit>
<Beit name="26">
از عشق گردون متلف بی‌عشق اختر منخسف</Beit>
<Beit name="27">
از عشق گشته دال الف بی‌عشق الف چون دال‌ها</Beit>
<Beit name="28">
آب حیات آمد سخن کاید ز علم من لدن</Beit>
<Beit name="29">
جان را از او خالی مکن تا بردهد اعمال‌ها</Beit>
<Beit name="30">
بر اهل معنی شد سخن اجمال‌ها تفصیل‌ها</Beit>
<Beit name="31">
بر اهل صورت شد سخن تفصیل‌ها اجمال‌ها</Beit>
<Beit name="32">
گر شعرها گفتند پر پر به بود دریا ز در</Beit>
<Beit name="33">
کز ذوق شعر آخر شتر خوش می‌کشد ترحال‌ها</Beit>
</Poem>
<Poem name="3">
<Beit name="0">
ای دل چه اندیشیده‌ای در عذر آن تقصیرها</Beit>
<Beit name="1">
زان سوی او چندان وفا زین سوی تو چندین جفا</Beit>
<Beit name="2">
زان سوی او چندان کرم زین سو خلاف و بیش و کم</Beit>
<Beit name="3">
زان سوی او چندان نعم زین سوی تو چندین خطا</Beit>
<Beit name="4">
زین سوی تو چندین حسد چندین خیال و ظن بد</Beit>
<Beit name="5">
زان سوی او چندان کشش چندان چشش چندان عطا</Beit>
<Beit name="6">
چندین چشش از بهر چه تا جان تلخت خوش شود</Beit>
<Beit name="7">
چندین کشش از بهر چه تا دررسی در اولیا</Beit>
<Beit name="8">
از بد پشیمان می‌شوی الله گویان می‌شوی</Beit>
<Beit name="9">
آن دم تو را او می‌کشد تا وارهاند مر تو را</Beit>
<Beit name="10">
از جرم ترسان می‌شوی وز چاره پرسان می‌شوی</Beit>
<Beit name="11">
آن لحظه ترساننده را با خود نمی‌بینی چرا</Beit>
<Beit name="12">
گر چشم تو بربست او چون مهره‌ای در دست او</Beit>
<Beit name="13">
گاهی بغلطاند چنین گاهی ببازد در هوا</Beit>
<Beit name="14">
گاهی نهد در طبع تو سودای سیم و زر و زن</Beit>
<Beit name="15">
گاهی نهد در جان تو نور خیال مصطفی</Beit>
<Beit name="16">
این سو کشان سوی خوشان وان سو کشان با ناخوشان</Beit>
<Beit name="17">
یا بگذرد یا بشکند کشتی در این گرداب‌ها</Beit>
<Beit name="18">
چندان دعا کن در نهان چندان بنال اندر شبان</Beit>
<Beit name="19">
کز گنبد هفت آسمان در گوش تو آید صدا</Beit>
<Beit name="20">
بانک شعیب و ناله‌اش وان اشک همچون ژاله‌اش</Beit>
<Beit name="21">
چون شد ز حد از آسمان آمد سحرگاهش ندا</Beit>
<Beit name="22">
گر مجرمی بخشیدمت وز جرم آمرزیدمت</Beit>
<Beit name="23">
فردوس خواهی دادمت خامش رها کن این دعا</Beit>
<Beit name="24">
گفتا نه این خواهم نه آن دیدار حق خواهم عیان</Beit>
<Beit name="25">
گر هفت بحر آتش شود من درروم بهر لقا</Beit>
<Beit name="26">
گر رانده آن منظرم بستست از او چشم ترم</Beit>
<Beit name="27">
من در جحیم اولیترم جنت نشاید مر مرا</Beit>
<Beit name="28">
جنت مرا بی‌روی او هم دوزخست و هم عدو</Beit>
<Beit name="29">
من سوختم زین رنگ و بو کو فر انوار بقا</Beit>
<Beit name="30">
گفتند باری کم گری تا کم نگردد مبصری</Beit>
<Beit name="31">
که چشم نابینا شود چون بگذرد از حد بکا</Beit>
<Beit name="32">
گفت ار دو چشمم عاقبت خواهند دیدن آن صفت</Beit>
<Beit name="33">
هر جزو من چشمی شود کی غم خورم من از عمی</Beit>
<Beit name="34">
ور عاقبت این چشم من محروم خواهد ماندن</Beit>
<Beit name="35">
تا کور گردد آن بصر کو نیست لایق دوست را</Beit>
<Beit name="36">
اندر جهان هر آدمی باشد فدای یار خود</Beit>
<Beit name="37">
یار یکی انبان خون یار یکی شمس ضیا</Beit>
<Beit name="38">
چون هر کسی درخورد خود یاری گزید از نیک و بد</Beit>
<Beit name="39">
ما را دریغ آید که خود فانی کنیم از بهر لا</Beit>
<Beit name="40">
روزی یکی همراه شد با بایزید اندر رهی</Beit>
<Beit name="41">
پس بایزیدش گفت چه پیشه گزیدی ای دغا</Beit>
<Beit name="42">
گفتا که من خربنده‌ام پس بایزیدش گفت رو</Beit>
<Beit name="43">
یا رب خرش را مرگ ده تا او شود بنده خدا</Beit>
</Poem>
<Poem name="4">
<Beit name="0">
ای یوسف خوش نام ما خوش می‌روی بر بام ما</Beit>
<Beit name="1">
ای درشکسته جام ما ای بردریده دام ما</Beit>
<Beit name="2">
ای نور ما ای سور ما ای دولت منصور ما</Beit>
<Beit name="3">
جوشی بنه در شور ما تا می شود انگور ما</Beit>
<Beit name="4">
ای دلبر و مقصود ما ای قبله و معبود ما</Beit>
<Beit name="5">
آتش زدی در عود ما نظاره کن در دود ما</Beit>
<Beit name="6">
ای یار ما عیار ما دام دل خمار ما</Beit>
<Beit name="7">
پا وامکش از کار ما بستان گرو دستار ما</Beit>
<Beit name="8">
در گل بمانده پای دل جان می‌دهم چه جای دل</Beit>
<Beit name="9">
وز آتش سودای دل ای وای دل ای وای ما</Beit>
</Poem>
<Poem name="5">
<Beit name="0">
آن شکل بین وان شیوه بین وان قد و خد و دست و پا</Beit>
<Beit name="1">
آن رنگ بین وان هنگ بین وان ماه بدر اندر قبا</Beit>
<Beit name="2">
از سرو گویم یا چمن از لاله گویم یا سمن</Beit>
<Beit name="3">
از شمع گویم یا لگن یا رقص گل پیش صبا</Beit>
<Beit name="4">
ای عشق چون آتشکده در نقش و صورت آمده</Beit>
<Beit name="5">
بر کاروان دل زده یک دم امان ده یا فتی</Beit>
<Beit name="6">
در آتش و در سوز من شب می‌برم تا روز من</Beit>
<Beit name="7">
ای فرخ پیروز من از روی آن شمس الضحی</Beit>
<Beit name="8">
بر گرد ماهش می‌تنم بی‌لب سلامش می‌کنم</Beit>
<Beit name="9">
خود را زمین برمی‌زنم زان پیش کو گوید صلا</Beit>
<Beit name="10">
گلزار و باغ عالمی چشم و چراغ عالمی</Beit>
<Beit name="11">
هم درد و داغ عالمی چون پا نهی اندر جفا</Beit>
<Beit name="12">
آیم کنم جان را گرو گویی مده زحمت برو</Beit>
<Beit name="13">
خدمت کنم تا واروم گویی که ای ابله بیا</Beit>
<Beit name="14">
گشته خیال همنشین با عاشقان آتشین</Beit>
<Beit name="15">
غایب مبادا صورتت یک دم ز پیش چشم ما</Beit>
<Beit name="16">
ای دل قرار تو چه شد وان کار و بار تو چه شد</Beit>
<Beit name="17">
خوابت که می‌بندد چنین اندر صباح و در مسا</Beit>
<Beit name="18">
دل گفت حسن روی او وان نرگس جادوی او</Beit>
<Beit name="19">
وان سنبل ابروی او وان لعل شیرین ماجرا</Beit>
<Beit name="20">
ای عشق پیش هر کسی نام و لقب داری بسی</Beit>
<Beit name="21">
من دوش نام دیگرت کردم که درد بی‌دوا</Beit>
<Beit name="22">
ای رونق جانم ز تو چون چرخ گردانم ز تو</Beit>
<Beit name="23">
گندم فرست ای جان که تا خیره نگردد آسیا</Beit>
<Beit name="24">
دیگر نخواهم زد نفس این بیت را می‌گوی و بس</Beit>
<Beit name="25">
بگداخت جانم زین هوس ارفق بنا یا ربنا</Beit>
</Poem>
<Poem name="6">
<Beit name="0">
بگریز ای میر اجل از ننگ ما از ننگ ما</Beit>
<Beit name="1">
زیرا نمی‌دانی شدن همرنگ ما همرنگ ما</Beit>
<Beit name="2">
از حمله‌های جند او وز زخم‌های تند او</Beit>
<Beit name="3">
سالم نماند یک رگت بر چنگ ما بر چنگ ما</Beit>
<Beit name="4">
اول شرابی درکشی سرمست گردی از خوشی</Beit>
<Beit name="5">
بیخود شوی آنگه کنی آهنگ ما آهنگ ما</Beit>
<Beit name="6">
زین باده می‌خواهی برو اول تنک چون شیشه شو</Beit>
<Beit name="7">
چون شیشه گشتی برشکن بر سنگ ما بر سنگ ما</Beit>
<Beit name="8">
هر کان می احمر خورد بابرگ گردد برخورد</Beit>
<Beit name="9">
از دل فراخی‌ها برد دلتنگ ما دلتنگ ما</Beit>
<Beit name="10">
بس جره‌ها در جو زند بس بربط شش تو زند</Beit>
<Beit name="11">
بس با شهان پهلو زند سرهنگ ما سرهنگ ما</Beit>
<Beit name="12">
ماده است مریخ زمن این جا در این خنجر زدن</Beit>
<Beit name="13">
با مقنعه کی تان شدن در جنگ ما در جنگ ما</Beit>
<Beit name="14">
گر تیغ خواهی تو ز خور از بدر برسازی سپر</Beit>
<Beit name="15">
گر قیصری اندرگذر از زنگ ما از زنگ ما</Beit>
<Beit name="16">
اسحاق شو در نحر ما خاموش شو در بحر ما</Beit>
<Beit name="17">
تا نشکند کشتی تو در گنگ ما در گنگ ما</Beit>
</Poem>
<Poem name="7">
<Beit name="0">
بنشسته‌ام من بر درت تا بوک برجوشد وفا</Beit>
<Beit name="1">
باشد که بگشایی دری گویی که برخیز اندرآ</Beit>
<Beit name="2">
غرقست جانم بر درت در بوی مشک و عنبرت</Beit>
<Beit name="3">
ای صد هزاران مرحمت بر روی خوبت دایما</Beit>
<Beit name="4">
ماییم مست و سرگران فارغ ز کار دیگران</Beit>
<Beit name="5">
عالم اگر برهم رود عشق تو را بادا بقا</Beit>
<Beit name="6">
عشق تو کف برهم زند صد عالم دیگر کند</Beit>
<Beit name="7">
صد قرن نو پیدا شود بیرون ز افلاک و خلا</Beit>
<Beit name="8">
ای عشق خندان همچو گل وی خوش نظر چون عقل کل</Beit>
<Beit name="9">
خورشید را درکش به جل ای شهسوار هل اتی</Beit>
<Beit name="10">
امروز ما مهمان تو مست رخ خندان تو</Beit>
<Beit name="11">
چون نام رویت می‌برم دل می‌رود والله ز جا</Beit>
<Beit name="12">
کو بام غیر بام تو کو نام غیر نام تو</Beit>
<Beit name="13">
کو جام غیر جام تو ای ساقی شیرین ادا</Beit>
<Beit name="14">
گر زنده جانی یابمی من دامنش برتابمی</Beit>
<Beit name="15">
ای کاشکی درخوابمی در خواب بنمودی لقا</Beit>
<Beit name="16">
ای بر درت خیل و حشم بیرون خرام ای محتشم</Beit>
<Beit name="17">
زیرا که سرمست و خوشم زان چشم مست دلربا</Beit>
<Beit name="18">
افغان و خون دیده بین صد پیرهن بدریده بین</Beit>
<Beit name="19">
خون جگر پیچیده بین بر گردن و روی و قفا</Beit>
<Beit name="20">
آن کس که بیند روی تو مجنون نگردد کو بگو</Beit>
<Beit name="21">
سنگ و کلوخی باشد او او را چرا خواهم بلا</Beit>
<Beit name="22">
رنج و بلایی زین بتر کز تو بود جان بی‌خبر</Beit>
<Beit name="23">
ای شاه و سلطان بشر لا تبل نفسا بالعمی</Beit>
<Beit name="24">
جان‌ها چو سیلابی روان تا ساحل دریای جان</Beit>
<Beit name="25">
از آشنایان منقطع با بحر گشته آشنا</Beit>
<Beit name="26">
سیلی روان اندر وله سیلی دگر گم کرده ره</Beit>
<Beit name="27">
الحمدلله گوید آن وین آه و لا حول و لا</Beit>
<Beit name="28">
ای آفتابی آمده بر مفلسان ساقی شده</Beit>
<Beit name="29">
بر بندگان خود را زده باری کرم باری عطا</Beit>
<Beit name="30">
گل دیده ناگه مر تو را بدریده جان و جامه را</Beit>
<Beit name="31">
وان چنگ زار از چنگ تو افکنده سر پیش از حیا</Beit>
<Beit name="32">
مقبلترین و نیک پی در برج زهره کیست نی</Beit>
<Beit name="33">
زیرا نهد لب بر لبت تا از تو آموزد نوا</Beit>
<Beit name="34">
نی‌ها و خاصه نیشکر بر طمع این بسته کمر</Beit>
<Beit name="35">
رقصان شده در نیستان یعنی تعز من تشا</Beit>
<Beit name="36">
بد بی‌تو چنگ و نی حزین برد آن کنار و بوسه این</Beit>
<Beit name="37">
دف گفت می‌زن بر رخم تا روی من یابد بها</Beit>
<Beit name="38">
این جان پاره پاره را خوش پاره پاره مست کن</Beit>
<Beit name="39">
تا آن چه دوشش فوت شد آن را کند این دم قضا</Beit>
<Beit name="40">
حیفست ای شاه مهین هشیار کردن این چنین</Beit>
<Beit name="41">
والله نگویم بعد از این هشیار شرحت ای خدا</Beit>
<Beit name="42">
یا باده ده حجت مجو یا خود تو برخیز و برو</Beit>
<Beit name="43">
یا بنده را با لطف تو شد صوفیانه ماجرا</Beit>
</Poem>
<Poem name="8">
<Beit name="0">
جز وی چه باشد کز اجل اندررباید کل ما</Beit>
<Beit name="1">
صد جان برافشانم بر او گویم هنییا مرحبا</Beit>
<Beit name="2">
رقصان سوی گردون شوم زان جا سوی بی‌چون شوم</Beit>
<Beit name="3">
صبر و قرارم برده‌ای ای میزبان زودتر بیا</Beit>
<Beit name="4">
از مه ستاره می‌بری تو پاره پاره می‌بری</Beit>
<Beit name="5">
گه شیرخواره می‌بری گه می‌کشانی دایه را</Beit>
<Beit name="6">
دارم دلی همچون جهان تا می‌کشد کوه گران</Beit>
<Beit name="7">
من که کشم که کی کشم زین کاهدان واخر مرا</Beit>
<Beit name="8">
گر موی من چون شیر شد از شوق مردن پیر شد</Beit>
<Beit name="9">
من آردم گندم نیم چون آمدم در آسیا</Beit>
<Beit name="10">
در آسیا گندم رود کز سنبله زادست او</Beit>
<Beit name="11">
زاده مهم نی سنبله در آسیا باشم چرا</Beit>
<Beit name="12">
نی نی فتد در آسیا هم نور مه از روزنی</Beit>
<Beit name="13">
زان جا به سوی مه رود نی در دکان نانبا</Beit>
<Beit name="14">
با عقل خود گر جفتمی من گفتنی‌ها گفتمی</Beit>
<Beit name="15">
خاموش کن تا نشنود این قصه را باد هوا</Beit>
</Poem>
<Poem name="9">
<Beit name="0">
من از کجا پند از کجا باده بگردان ساقیا</Beit>
<Beit name="1">
آن جام جان افزای را برریز بر جان ساقیا</Beit>
<Beit name="2">
بر دست من نه جام جان ای دستگیر عاشقان</Beit>
<Beit name="3">
دور از لب بیگانگان پیش آر پنهان ساقیا</Beit>
<Beit name="4">
نانی بده نان خواره را آن طامع بیچاره را</Beit>
<Beit name="5">
آن عاشق نانباره را کنجی بخسبان ساقیا</Beit>
<Beit name="6">
ای جان جان جان جان ما نامدیم از بهر نان</Beit>
<Beit name="7">
برجه گدارویی مکن در بزم سلطان ساقیا</Beit>
<Beit name="8">
اول بگیر آن جام مه بر کفه آن پیر نه</Beit>
<Beit name="9">
چون مست گردد پیر ده رو سوی مستان ساقیا</Beit>
<Beit name="10">
رو سخت کن ای مرتجا مست از کجا شرم از کجا</Beit>
<Beit name="11">
ور شرم داری یک قدح بر شرم افشان ساقیا</Beit>
<Beit name="12">
برخیز ای ساقی بیا ای دشمن شرم و حیا</Beit>
<Beit name="13">
تا بخت ما خندان شود پیش آی خندان ساقیا</Beit>
</Poem>
<Poem name="10">
<Beit name="0">
مهمان شاهم هر شبی بر خوان احسان و وفا</Beit>
<Beit name="1">
مهمان صاحب دولتم که دولتش پاینده با</Beit>
<Beit name="2">
بر خوان شیران یک شبی بوزینه‌ای همراه شد</Beit>
<Beit name="3">
استیزه رو گر نیستی او از کجا شیر از کجا</Beit>
<Beit name="4">
بنگر که از شمشیر شه در قهرمان خون می‌چکد</Beit>
<Beit name="5">
آخر چه گستاخی است این والله خطا والله خطا</Beit>
<Beit name="6">
گر طفل شیری پنجه زد بر روی مادر ناگهان</Beit>
<Beit name="7">
تو دشمن خود نیستی بر وی منه تو پنجه را</Beit>
<Beit name="8">
آن کو ز شیران شیر خورد او شیر باشد نیست مرد</Beit>
<Beit name="9">
بسیار نقش آدمی دیدم که بود آن اژدها</Beit>
<Beit name="10">
نوح ار چه مردم وار بد طوفان مردم خوار بد</Beit>
<Beit name="11">
گر هست آتش ذره‌ای آن ذره دارد شعله‌ها</Beit>
<Beit name="12">
شمشیرم و خون ریز من هم نرمم و هم تیز من</Beit>
<Beit name="13">
همچون جهان فانیم ظاهر خوش و باطن بلا</Beit>
</Poem>
<Poem name="11">
<Beit name="0">
ای طوطی عیسی نفس وی بلبل شیرین نوا</Beit>
<Beit name="1">
هین زهره را کالیوه کن زان نغمه‌های جان فزا</Beit>
<Beit name="2">
دعوی خوبی کن بیا تا صد عدو و آشنا</Beit>
<Beit name="3">
با چهره‌ای چون زعفران با چشم تر آید گوا</Beit>
<Beit name="4">
غم جمله را نالان کند تا مرد و زن افغان کند</Beit>
<Beit name="5">
که داد ده ما را ز غم کو گشت در ظلم اژدها</Beit>
<Beit name="6">
غم را بدرانی شکم با دورباش زیر و بم</Beit>
<Beit name="7">
تا غلغل افتد در عدم از عدل تو ای خوش صدا</Beit>
<Beit name="8">
ساقی تو ما را یاد کن صد خیک را پرباد کن</Beit>
<Beit name="9">
ارواح را فرهاد کن در عشق آن شیرین لقا</Beit>
<Beit name="10">
چون تو سرافیل دلی زنده کن آب و گلی</Beit>
<Beit name="11">
دردم ز راه مقبلی در گوش ما نفخه خدا</Beit>
<Beit name="12">
ما همچو خرمن ریخته گندم به کاه آمیخته</Beit>
<Beit name="13">
هین از نسیم باد جان که را ز گندم کن جدا</Beit>
<Beit name="14">
تا غم به سوی غم رود خرم سوی خرم رود</Beit>
<Beit name="15">
تا گل به سوی گل رود تا دل برآید بر سما</Beit>
<Beit name="16">
این دانه‌های نازنین محبوس مانده در زمین</Beit>
<Beit name="17">
در گوش یک باران خوش موقوف یک باد صبا</Beit>
<Beit name="18">
تا کار جان چون زر شود با دلبران هم‌بر شود</Beit>
<Beit name="19">
پا بود اکنون سر شود که بود اکنون کهربا</Beit>
<Beit name="20">
خاموش کن آخر دمی دستور بودی گفتمی</Beit>
<Beit name="21">
سری که نفکندست کس در گوش اخوان صفا</Beit>
</Poem>
<Poem name="12">
<Beit name="0">
ای نوبهار عاشقان داری خبر از یار ما</Beit>
<Beit name="1">
ای از تو آبستن چمن و ای از تو خندان باغ‌ها</Beit>
<Beit name="2">
ای بادهای خوش نفس عشاق را فریادرس</Beit>
<Beit name="3">
ای پاکتر از جان و جا آخر کجا بودی کجا</Beit>
<Beit name="4">
ای فتنه روم و حبش حیران شدم کاین بوی خوش</Beit>
<Beit name="5">
پیراهن یوسف بود یا خود روان مصطفی</Beit>
<Beit name="6">
ای جویبار راستی از جوی یار ماستی</Beit>
<Beit name="7">
بر سینه‌ها سیناستی بر جان‌هایی جان فزا</Beit>
<Beit name="8">
ای قیل و ای قال تو خوش و ای جمله اشکال تو خوش</Beit>
<Beit name="9">
ماه تو خوش سال تو خوش ای سال و مه چاکر تو را</Beit>
</Poem>
<Poem name="13">
<Beit name="0">
ای باد بی‌آرام ما با گل بگو پیغام ما</Beit>
<Beit name="1">
کای گل گریز اندر شکر چون گشتی از گلشن جدا</Beit>
<Beit name="2">
ای گل ز اصل شکری تو با شکر لایقتری</Beit>
<Beit name="3">
شکر خوش و گل هم خوش و از هر دو شیرینتر وفا</Beit>
<Beit name="4">
رخ بر رخ شکر بنه لذت بگیر و بو بده</Beit>
<Beit name="5">
در دولت شکر بجه از تلخی جور فنا</Beit>
<Beit name="6">
اکنون که گشتی گلشکر قوت دلی نور نظر</Beit>
<Beit name="7">
از گل برآ بر دل گذر آن از کجا این از کجا</Beit>
<Beit name="8">
با خار بودی همنشین چون عقل با جانی قرین</Beit>
<Beit name="9">
بر آسمان رو از زمین منزل به منزل تا لقا</Beit>
<Beit name="10">
در سر خلقان می‌روی در راه پنهان می‌روی</Beit>
<Beit name="11">
بستان به بستان می‌روی آن جا که خیزد نقش‌ها</Beit>
<Beit name="12">
ای گل تو مرغ نادری برعکس مرغان می‌پری</Beit>
<Beit name="13">
کامد پیامت زان سری پرها بنه بی‌پر بیا</Beit>
<Beit name="14">
ای گل تو این‌ها دیده‌ای زان بر جهان خندیده‌ای</Beit>
<Beit name="15">
زان جامه‌ها بدریده‌ای ای کربز لعلین قبا</Beit>
<Beit name="16">
گل‌های پار از آسمان نعره زنان در گلستان</Beit>
<Beit name="17">
کای هر که خواهد نردبان تا جان سپارد در بلا</Beit>
<Beit name="18">
هین از ترشح زین طبق بگذر تو بی‌ره چون عرق</Beit>
<Beit name="19">
از شیشه گلابگر چون روح از آن جام سما</Beit>
<Beit name="20">
ای مقبل و میمون شما با چهره گلگون شما</Beit>
<Beit name="21">
بودیم ما همچون شما ما روح گشتیم الصلا</Beit>
<Beit name="22">
از گلشکر مقصود ما لطف حقست و بود ما</Beit>
<Beit name="23">
ای بود ما آهن صفت وی لطف حق آهن ربا</Beit>
<Beit name="24">
آهن خرد آیینه گر بر وی نهد زخم شرر</Beit>
<Beit name="25">
ما را نمی‌خواهد مگر خواهم شما را بی‌شما</Beit>
<Beit name="26">
هان ای دل مشکین سخن پایان ندارد این سخن</Beit>
<Beit name="27">
با کس نیارم گفت من آن‌ها که می‌گویی مرا</Beit>
<Beit name="28">
ای شمس تبریزی بگو سر شهان شاه خو</Beit>
<Beit name="29">
بی حرف و صوت و رنگ و بو بی‌شمس کی تابد ضیا</Beit>
</Poem>
<Poem name="14">
<Beit name="0">
ای عاشقان ای عاشقان امروز ماییم و شما</Beit>
<Beit name="1">
افتاده در غرقابه‌ای تا خود که داند آشنا</Beit>
<Beit name="2">
گر سیل عالم پر شود هر موج چون اشتر شود</Beit>
<Beit name="3">
مرغان آبی را چه غم تا غم خورد مرغ هوا</Beit>
<Beit name="4">
ما رخ ز شکر افروخته با موج و بحر آموخته</Beit>
<Beit name="5">
زان سان که ماهی را بود دریا و طوفان جان فزا</Beit>
<Beit name="6">
ای شیخ ما را فوطه ده وی آب ما را غوطه ده</Beit>
<Beit name="7">
ای موسی عمران بیا بر آب دریا زن عصا</Beit>
<Beit name="8">
این باد اندر هر سری سودای دیگر می‌پزد</Beit>
<Beit name="9">
سودای آن ساقی مرا باقی همه آن شما</Beit>
<Beit name="10">
دیروز مستان را به ره بربود آن ساقی کله</Beit>
<Beit name="11">
امروز می در می‌دهد تا برکند از ما قبا</Beit>
<Beit name="12">
ای رشک ماه و مشتری با ما و پنهان چون پری</Beit>
<Beit name="13">
خوش خوش کشانم می‌بری آخر نگویی تا کجا</Beit>
<Beit name="14">
هر جا روی تو با منی ای هر دو چشم و روشنی</Beit>
<Beit name="15">
خواهی سوی مستیم کش خواهی ببر سوی فنا</Beit>
<Beit name="16">
عالم چو کوه طور دان ما همچو موسی طالبان</Beit>
<Beit name="17">
هر دم تجلی می‌رسد برمی‌شکافد کوه را</Beit>
<Beit name="18">
یک پاره اخضر می‌شود یک پاره عبهر می‌شود</Beit>
<Beit name="19">
یک پاره گوهر می‌شود یک پاره لعل و کهربا</Beit>
<Beit name="20">
ای طالب دیدار او بنگر در این کهسار او</Beit>
<Beit name="21">
ای که چه باد خورده‌ای ما مست گشتیم از صدا</Beit>
<Beit name="22">
ای باغبان ای باغبان در ما چه درپیچیده‌ای</Beit>
<Beit name="23">
گر برده‌ایم انگور تو تو برده‌ای انبان ما</Beit>
</Poem>
<Poem name="15">
<Beit name="0">
ای نوش کرده نیش را بی‌خویش کن باخویش را</Beit>
<Beit name="1">
باخویش کن بی‌خویش را چیزی بده درویش را</Beit>
<Beit name="2">
تشریف ده عشاق را پرنور کن آفاق را</Beit>
<Beit name="3">
بر زهر زن تریاق را چیزی بده درویش را</Beit>
<Beit name="4">
با روی همچون ماه خود با لطف مسکین خواه خود</Beit>
<Beit name="5">
ما را تو کن همراه خود چیزی بده درویش را</Beit>
<Beit name="6">
چون جلوه مه می‌کنی وز عشق آگه می‌کنی</Beit>
<Beit name="7">
با ما چه همره می‌کنی چیزی بده درویش را</Beit>
<Beit name="8">
درویش را چه بود نشان جان و زبان درفشان</Beit>
<Beit name="9">
نی دلق صدپاره کشان چیزی بده درویش را</Beit>
<Beit name="10">
هم آدم و آن دم تویی هم عیسی و مریم تویی</Beit>
<Beit name="11">
هم راز و هم محرم تویی چیزی بده درویش را</Beit>
<Beit name="12">
تلخ از تو شیرین می‌شود کفر از تو چون دین می‌شود</Beit>
<Beit name="13">
خار از تو نسرین می‌شود چیزی بده درویش را</Beit>
<Beit name="14">
جان من و جانان من کفر من و ایمان من</Beit>
<Beit name="15">
سلطان سلطانان من چیزی بده درویش را</Beit>
<Beit name="16">
ای تن پرست بوالحزن در تن مپیچ و جان مکن</Beit>
<Beit name="17">
منگر به تن بنگر به من چیزی بده درویش را</Beit>
<Beit name="18">
امروز ای شمع آن کنم بر نور تو جولان کنم</Beit>
<Beit name="19">
بر عشق جان افشان کنم چیزی بده درویش را</Beit>
<Beit name="20">
امروز گویم چون کنم یک باره دل را خون کنم</Beit>
<Beit name="21">
وین کار را یک سون کنم چیزی بده درویش را</Beit>
<Beit name="22">
تو عیب ما را کیستی تو مار یا ماهیستی</Beit>
<Beit name="23">
خود را بگو تو چیستی چیزی بده درویش را</Beit>
<Beit name="24">
جان را درافکن در عدم زیرا نشاید ای صنم</Beit>
<Beit name="25">
تو محتشم او محتشم چیزی بده درویش را</Beit>
</Poem>
<Poem name="16">
<Beit name="0">
ای یوسف آخر سوی این یعقوب نابینا بیا</Beit>
<Beit name="1">
ای عیسی پنهان شده بر طارم مینا بیا</Beit>
<Beit name="2">
از هجر روزم قیر شد دل چون کمان بد تیر شد</Beit>
<Beit name="3">
یعقوب مسکین پیر شد ای یوسف برنا بیا</Beit>
<Beit name="4">
ای موسی عمران که در سینه چه سیناهاستت</Beit>
<Beit name="5">
گاوی خدایی می‌کند از سینه سینا بیا</Beit>
<Beit name="6">
رخ زعفران رنگ آمدم خم داده چون چنگ آمدم</Beit>
<Beit name="7">
در گور تن تنگ آمدم ای جان باپهنا بیا</Beit>
<Beit name="8">
چشم محمد با نمت واشوق گفته در غمت</Beit>
<Beit name="9">
زان طره‌ای اندرهمت ای سر ارسلنا بیا</Beit>
<Beit name="10">
خورشید پیشت چون شفق ای برده از شاهان سبق</Beit>
<Beit name="11">
ای دیده بینا به حق وی سینه دانا بیا</Beit>
<Beit name="12">
ای جان تو و جان‌ها چو تن بی‌جان چه ارزد خود بدن</Beit>
<Beit name="13">
دل داده‌ام دیر است من تا جان دهم جانا بیا</Beit>
<Beit name="14">
تا برده‌ای دل را گرو شد کشت جانم در درو</Beit>
<Beit name="15">
اول تو ای دردا برو و آخر تو درمانا بیا</Beit>
<Beit name="16">
ای تو دوا و چاره‌ام نور دل صدپاره‌ام</Beit>
<Beit name="17">
اندر دل بیچاره‌ام چون غیر تو شد لا بیا</Beit>
<Beit name="18">
نشناختم قدر تو من تا چرخ می‌گوید ز فن</Beit>
<Beit name="19">
دی بر دلش تیری بزن دی بر سرش خارا بیا</Beit>
<Beit name="20">
ای قاب قوس مرتبت وان دولت بامکرمت</Beit>
<Beit name="21">
کس نیست شاها محرمت در قرب او ادنی بیا</Beit>
<Beit name="22">
ای خسرو مه وش بیا ای خوشتر از صد خوش بیا</Beit>
<Beit name="23">
ای آب و ای آتش بیا ای در و ای دریا بیا</Beit>
<Beit name="24">
مخدوم جانم شمس دین از جاهت ای روح الامین</Beit>
<Beit name="25">
تبریز چون عرش مکین از مسجد اقصی بیا</Beit>
</Poem>
<Poem name="17">
<Beit name="0">
آمد ندا از آسمان جان را که بازآ الصلا</Beit>
<Beit name="1">
جان گفت ای نادی خوش اهلا و سهلا مرحبا</Beit>
<Beit name="2">
سمعا و طاعه ای ندا هر دم دو صد جانت فدا</Beit>
<Beit name="3">
یک بار دیگر بانگ زن تا برپرم بر هل اتی</Beit>
<Beit name="4">
ای نادره مهمان ما بردی قرار از جان ما</Beit>
<Beit name="5">
آخر کجا می‌خوانیم گفتا برون از جان و جا</Beit>
<Beit name="6">
از پای این زندانیان بیرون کنم بند گران</Beit>
<Beit name="7">
بر چرخ بنهم نردبان تا جان برآید بر علا</Beit>
<Beit name="8">
تو جان جان افزاستی آخر ز شهر ماستی</Beit>
<Beit name="9">
دل بر غریبی می‌نهی این کی بود شرط وفا</Beit>
<Beit name="10">
آوارگی نوشت شده خانه فراموشت شده</Beit>
<Beit name="11">
آن گنده پیر کابلی صد سحر کردت از دغا</Beit>
<Beit name="12">
این قافله بر قافله پویان سوی آن مرحله</Beit>
<Beit name="13">
چون برنمی‌گردد سرت چون دل نمی‌جوشد تو را</Beit>
<Beit name="14">
بانگ شتربان و جرس می‌نشنود از پیش و پس</Beit>
<Beit name="15">
ای بس رفیق و همنفس آن جا نشسته گوش ما</Beit>
<Beit name="16">
خلقی نشسته گوش ما مست و خوش و بی‌هوش ما</Beit>
<Beit name="17">
نعره زنان در گوش ما که سوی شاه آ ای گدا</Beit>
</Poem>
<Poem name="18">
<Beit name="0">
ای یوسف خوش نام ما خوش می‌روی بر بام ما</Beit>
<Beit name="1">
انا فتحنا الصلا بازآ ز بام از در درآ</Beit>
<Beit name="2">
ای بحر پرمرجان من والله سبک شد جان من</Beit>
<Beit name="3">
این جان سرگردان من از گردش این آسیا</Beit>
<Beit name="4">
ای ساربان با قافله مگذر مرو زین مرحله</Beit>
<Beit name="5">
اشتر بخوابان هین هله نه از بهر من بهر خدا</Beit>
<Beit name="6">
نی نی برو مجنون برو خوش در میان خون برو</Beit>
<Beit name="7">
از چون مگو بی‌چون برو زیرا که جان را نیست جا</Beit>
<Beit name="8">
گر قالبت در خاک شد جان تو بر افلاک شد</Beit>
<Beit name="9">
گر خرقه تو چاک شد جان تو را نبود فنا</Beit>
<Beit name="10">
از سر دل بیرون نه‌ای بنمای رو کایینه‌ای</Beit>
<Beit name="11">
چون عشق را سرفتنه‌ای پیش تو آید فتنه‌ها</Beit>
<Beit name="12">
گویی مرا چون می‌روی گستاخ و افزون می‌روی</Beit>
<Beit name="13">
بنگر که در خون می‌روی آخر نگویی تا کجا</Beit>
<Beit name="14">
گفتم کز آتش‌های دل بر روی مفرش‌های دل</Beit>
<Beit name="15">
می غلط در سودای دل تا بحر یفعل ما یشا</Beit>
<Beit name="16">
هر دم رسولی می‌رسد جان را گریبان می‌کشد</Beit>
<Beit name="17">
بر دل خیالی می‌دود یعنی به اصل خود بیا</Beit>
<Beit name="18">
دل از جهان رنگ و بو گشته گریزان سو به سو</Beit>
<Beit name="19">
نعره زنان کان اصل کو جامه دران اندر وفا</Beit>
</Poem>
<Poem name="19">
<Beit name="0">
امروز دیدم یار را آن رونق هر کار را</Beit>
<Beit name="1">
می‌شد روان بر آسمان همچون روان مصطفی</Beit>
<Beit name="2">
خورشید از رویش خجل گردون مشبک همچو دل</Beit>
<Beit name="3">
از تابش او آب و گل افزون ز آتش در ضیا</Beit>
<Beit name="4">
گفتم که بنما نردبان تا برروم بر آسمان</Beit>
<Beit name="5">
گفتا سر تو نردبان سر را درآور زیر پا</Beit>
<Beit name="6">
چون پای خود بر سر نهی پا بر سر اختر نهی</Beit>
<Beit name="7">
چون تو هوا را بشکنی پا بر هوا نه هین بیا</Beit>
<Beit name="8">
بر آسمان و بر هوا صد رد پدید آید تو را</Beit>
<Beit name="9">
بر آسمان پران شوی هر صبحدم همچون دعا</Beit>
</Poem>
<Poem name="20">
<Beit name="0">
چندانک خواهی جنگ کن یا گرم کن تهدید را</Beit>
<Beit name="1">
می‌دان که دود گولخن هرگز نیاید بر سما</Beit>
<Beit name="2">
ور خود برآید بر سما کی تیره گردد آسمان</Beit>
<Beit name="3">
کز دود آورد آسمان چندان لطیفی و ضیا</Beit>
<Beit name="4">
خود را مرنجان ای پدر سر را مکوب اندر حجر</Beit>
<Beit name="5">
با نقش گرمابه مکن این جمله چالیش و غزا</Beit>
<Beit name="6">
گر تو کنی بر مه تفو بر روی تو بازآید آن</Beit>
<Beit name="7">
ور دامن او را کشی هم بر تو تنگ آید قبا</Beit>
<Beit name="8">
پیش از تو خامان دگر در جوش این دیگ جهان</Beit>
<Beit name="9">
بس برطپیدند و نشد درمان نبود الا رضا</Beit>
<Beit name="10">
بگرفت دم مار را یک خارپشت اندر دهن</Beit>
<Beit name="11">
سر درکشید و گرد شد مانند گویی آن دغا</Beit>
<Beit name="12">
آن مار ابله خویش را بر خار می‌زد دم به دم</Beit>
<Beit name="13">
سوراخ سوراخ آمد او از خود زدن بر خارها</Beit>
<Beit name="14">
بی صبر بود و بی‌حیل خود را بکشت او از عجل</Beit>
<Beit name="15">
گر صبر کردی یک زمان رستی از او آن بدلقا</Beit>
<Beit name="16">
بر خارپشت هر بلا خود را مزن تو هم هلا</Beit>
<Beit name="17">
ساکن نشین وین ورد خوان جاء القضا ضاق الفضا</Beit>
<Beit name="18">
فرمود رب العالمین با صابرانم همنشین</Beit>
<Beit name="19">
ای همنشین صابران افرغ علینا صبرنا</Beit>
<Beit name="20">
رفتم به وادی دگر باقی تو فرما ای پدر</Beit>
<Beit name="21">
مر صابران را می‌رسان هر دم سلامی نو ز ما</Beit>
</Poem>
<Poem name="21">
<Beit name="0">
جرمی ندارم بیش از این کز دل هوا دارم تو را</Beit>
<Beit name="1">
از زعفران روی من رو می‌بگردانی چرا</Beit>
<Beit name="2">
یا این دل خون خواره را لطف و مراعاتی بکن</Beit>
<Beit name="3">
یا قوت صبرش بده در یفعل الله ما یشا</Beit>
<Beit name="4">
این دو ره آمد در روش یا صبر یا شکر نعم</Beit>
<Beit name="5">
بی شمع روی تو نتان دیدن مر این دو راه را</Beit>
<Beit name="6">
هر گه بگردانی تو رو آبی ندارد هیچ جو</Beit>
<Beit name="7">
کی ذره‌ها پیدا شود بی‌شعشعه شمس الضحی</Beit>
<Beit name="8">
بی باده تو کی فتد در مغز نغزان مستی یی</Beit>
<Beit name="9">
بی عصمت تو کی رود شیطان بلا حول و لا</Beit>
<Beit name="10">
نی قرص سازد قرصی یی مطبوخ هم مطبوخیی</Beit>
<Beit name="11">
تا درنیندازی کفی ز اهلیله خود در دوا</Beit>
<Beit name="12">
امرت نغرد کی رود خورشید در برج اسد</Beit>
<Beit name="13">
بی تو کجا جنبد رگی در دست و پای پارسا</Beit>
<Beit name="14">
در مرگ هشیاری نهی در خواب بیداری نهی</Beit>
<Beit name="15">
در سنگ سقایی نهی در برق میرنده وفا</Beit>
<Beit name="16">
سیل سیاه شب برد هر جا که عقلست و خرد</Beit>
<Beit name="17">
زان سیلشان کی واخرد جز مشتری هل اتی</Beit>
<Beit name="18">
ای جان جان جزو و کل وی حله بخش باغ و گل</Beit>
<Beit name="19">
وی کوفته هر سو دهل کای جان حیران الصلا</Beit>
<Beit name="20">
هر کس فریباند مرا تا عشر بستاند مرا</Beit>
<Beit name="21">
آن کم دهد فهم بیا گوید که پیش من بیا</Beit>
<Beit name="22">
زان سو که فهمت می‌رسد باید که فهم آن سو رود</Beit>
<Beit name="23">
آن کت دهد طال بقا او را سزد طال بقا</Beit>
<Beit name="24">
هم او که دلتنگت کند سرسبز و گلرنگت کند</Beit>
<Beit name="25">
هم اوت آرد در دعا هم او دهد مزد دعا</Beit>
<Beit name="26">
هم ری و بی و نون را کردست مقرون با الف</Beit>
<Beit name="27">
در باد دم اندر دهن تا خوش بگویی ربنا</Beit>
<Beit name="28">
لبیک لبیک ای کرم سودای تست اندر سرم</Beit>
<Beit name="29">
ز آب تو چرخی می‌زنم مانند چرخ آسیا</Beit>
<Beit name="30">
هرگز نداند آسیا مقصود گردش‌های خود</Beit>
<Beit name="31">
کاستون قوت ماست او یا کسب و کار نانبا</Beit>
<Beit name="32">
آبیش گردان می‌کند او نیز چرخی می‌زند</Beit>
<Beit name="33">
حق آب را بسته کند او هم نمی‌جنبد ز جا</Beit>
<Beit name="34">
خامش که این گفتار ما می‌پرد از اسرار ما</Beit>
<Beit name="35">
تا گوید او که گفت او هرگز بننماید قفا</Beit>
</Poem>
<Poem name="22">
<Beit name="0">
چندان بنالم ناله‌ها چندان برآرم رنگ‌ها</Beit>
<Beit name="1">
تا برکنم از آینه هر منکری من زنگ‌ها</Beit>
<Beit name="2">
بر مرکب عشق تو دل می‌راند و این مرکبش</Beit>
<Beit name="3">
در هر قدم می‌بگذرد زان سوی جان فرسنگ‌ها</Beit>
<Beit name="4">
بنما تو لعل روشنت بر کوری هر ظلمتی</Beit>
<Beit name="5">
تا بر سر سنگین دلان از عرش بارد سنگ‌ها</Beit>
<Beit name="6">
با این چنین تابانیت دانی چرا منکر شدند</Beit>
<Beit name="7">
کاین دولت و اقبال را باشد از ایشان ننگ‌ها</Beit>
<Beit name="8">
گر نی که کورندی چنین آخر بدیدندی چنان</Beit>
<Beit name="9">
آن سو هزاران جان ز مه چون اختران آونگ‌ها</Beit>
<Beit name="10">
چون از نشاط نور تو کوران همی بینا شوند</Beit>
<Beit name="11">
تا از خوشی راه تو رهوار گردد لنگ‌ها</Beit>
<Beit name="12">
اما چو اندر راه تو ناگاه بیخود می‌شود</Beit>
<Beit name="13">
هر عقل زیرا رسته شد در سبزه زارت بنگ‌ها</Beit>
<Beit name="14">
زین رو همی‌بینم کسان نالان چو نی وز دل تهی</Beit>
<Beit name="15">
زین رو دو صد سرو روان خم شد ز غم چون چنگ‌ها</Beit>
<Beit name="16">
زین رو هزاران کاروان بشکسته شد از ره روان</Beit>
<Beit name="17">
زین ره بسی کشتی پر بشکسته شد بر گنگ‌ها</Beit>
<Beit name="18">
اشکستگان را جان‌ها بستست بر اومید تو</Beit>
<Beit name="19">
تا دانش بی‌حد تو پیدا کند فرهنگ‌ها</Beit>
<Beit name="20">
تا قهر را برهم زند آن لطف اندر لطف تو</Beit>
<Beit name="21">
تا صلح گیرد هر طرف تا محو گردد جنگ‌ها</Beit>
<Beit name="22">
تا جستنی نوعی دگر ره رفتنی طرزی دگر</Beit>
<Beit name="23">
پیدا شود در هر جگر در سلسله آهنگ‌ها</Beit>
<Beit name="24">
وز دعوت جذب خوشی آن شمس تبریزی شود</Beit>
<Beit name="25">
هر ذره انگیزنده‌ای هر موی چون سرهنگ‌ها</Beit>
</Poem>
<Poem name="23">
<Beit name="0">
چون خون نخسپد خسروا چشمم کجا خسپد مها</Beit>
<Beit name="1">
کز چشم من دریای خون جوشان شد از جور و جفا</Beit>
<Beit name="2">
گر لب فروبندم کنون جانم به جوش آید درون</Beit>
<Beit name="3">
ور بر سرش آبی زنم بر سر زند او جوش را</Beit>
<Beit name="4">
معذور دارم خلق را گر منکرند از عشق ما</Beit>
<Beit name="5">
اه لیک خود معذور را کی باشد اقبال و سنا</Beit>
<Beit name="6">
از جوش خون نطقی به فم آن نطق آمد در قلم</Beit>
<Beit name="7">
شد حرف‌ها چون مور هم سوی سلیمان لابه را</Beit>
<Beit name="8">
کای شه سلیمان لطف وی لطف را از تو شرف</Beit>
<Beit name="9">
در تو را جان‌ها صدف باغ تو را جان‌ها گیا</Beit>
<Beit name="10">
ما مور بیچاره شده وز خرمن آواره شده</Beit>
<Beit name="11">
در سیر سیاره شده هم تو برس فریاد ما</Beit>
<Beit name="12">
ما بنده خاک کفت چون چاکران اندر صفت</Beit>
<Beit name="13">
ما دیدبان آن صفت با این همه عیب عما</Beit>
<Beit name="14">
تو یاد کن الطاف خود در سابق الله الصمد</Beit>
<Beit name="15">
در حق هر بدکار بد هم مجرم هر دو سرا</Beit>
<Beit name="16">
تو صدقه کن ای محتشم بر دل که دیدت ای صنم</Beit>
<Beit name="17">
در غیر تو چون بنگرم اندر زمین یا در سما</Beit>
<Beit name="18">
آن آب حیوان صفا هم در گلو گیرد ورا</Beit>
<Beit name="19">
کو خورده باشد باده‌ها زان خسرو میمون لقا</Beit>
<Beit name="20">
ای آفتاب اندر نظر تاریک و دلگیر و شرر</Beit>
<Beit name="21">
آن را که دید او آن قمر در خوبی و حسن و بها</Beit>
<Beit name="22">
ای جان شیرین تلخ وش بر عاشقان هجر کش</Beit>
<Beit name="23">
در فرقت آن شاه خوش بی‌کبر با صد کبریا</Beit>
<Beit name="24">
ای جان سخن کوتاه کن یا این سخن در راه کن</Beit>
<Beit name="25">
در راه شاهنشاه کن در سوی تبریز صفا</Beit>
<Beit name="26">
ای تن چو سگ کاهل مشو افتاده عوعو بس معو</Beit>
<Beit name="27">
تو بازگرد از خویش و رو سوی شهنشاه بقا</Beit>
<Beit name="28">
ای صد بقا خاک کفش آن صد شهنشه در صفش</Beit>
<Beit name="29">
گشته رهی صد آصفش واله سلیمان در ولا</Beit>
<Beit name="30">
وانگه سلیمان زان ولا لرزان ز مکر ابتلا</Beit>
<Beit name="31">
از ترس کو را آن علا کمتر شود از رشک‌ها</Beit>
<Beit name="32">
ناگه قضا را شیطنت از جام عز و سلطنت</Beit>
<Beit name="33">
بربوده از وی مکرمت کرده به ملکش اقتضا</Beit>
<Beit name="34">
چون یک دمی آن شاه فرد تدبیر ملک خویش کرد</Beit>
<Beit name="35">
دیو و پری را پای مرد ترتیب کرد آن پادشا</Beit>
<Beit name="36">
تا باز از آن عاقل شده دید از هوا غافل شده</Beit>
<Beit name="37">
زان باغ‌ها آفل شده بی‌بر شده هم بی‌نوا</Beit>
<Beit name="38">
زد تیغ قهر و قاهری بر گردن دیو و پری</Beit>
<Beit name="39">
کو را ز عشق آن سری مشغول کردند از قضا</Beit>
<Beit name="40">
زود اندرآمد لطف شه مخدوم شمس الدین چو مه</Beit>
<Beit name="41">
در منع او گفتا که نه عالم مسوز ای مجتبا</Beit>
<Beit name="42">
از شه چو دید او مژده‌ای آورد در حین سجده‌ای</Beit>
<Beit name="43">
تبریز را از وعده‌ای کارزد به این هر دو سرا</Beit>
</Poem>
<Poem name="24">
<Beit name="0">
چون نالد این مسکین که تا رحم آید آن دلدار را</Beit>
<Beit name="1">
خون بارد این چشمان که تا بینم من آن گلزار را</Beit>
<Beit name="2">
خورشید چون افروزدم تا هجر کمتر سوزدم</Beit>
<Beit name="3">
دل حیلتی آموزدم کز سر بگیرم کار را</Beit>
<Beit name="4">
ای عقل کل ذوفنون تعلیم فرما یک فسون</Beit>
<Beit name="5">
کز وی بخیزد در درون رحمی نگارین یار را</Beit>
<Beit name="6">
چون نور آن شمع چگل می‌درنیابد جان و دل</Beit>
<Beit name="7">
کی داند آخر آب و گل دلخواه آن عیار را</Beit>
<Beit name="8">
جبریل با لطف و رشد عجل سمین را چون چشد</Beit>
<Beit name="9">
این دام و دانه کی کشد عنقای خوش منقار را</Beit>
<Beit name="10">
عنقا که یابد دام کس در پیش آن عنقامگس</Beit>
<Beit name="11">
ای عنکبوت عقل بس تا کی تنی این تار را</Beit>
<Beit name="12">
کو آن مسیح خوش دمی بی‌واسطه مریم یمی</Beit>
<Beit name="13">
کز وی دل ترسا همی پاره کند زنار را</Beit>
<Beit name="14">
دجال غم چون آتشی گسترد ز آتش مفرشی</Beit>
<Beit name="15">
کو عیسی خنجرکشی دجال بدکردار را</Beit>
<Beit name="16">
تن را سلامت‌ها ز تو جان را قیامت‌ها ز تو</Beit>
<Beit name="17">
عیسی علامت‌ها ز تو وصل قیامت وار را</Beit>
<Beit name="18">
ساغر ز غم در سر فتد چون سنگ در ساغر فتد</Beit>
<Beit name="19">
آتش به خار اندرفتد چون گل نباشد خار را</Beit>
<Beit name="20">
ماندم ز عذرا وامقی چون من نبودم لایقی</Beit>
<Beit name="21">
لیکن خمار عاشقی در سر دل خمار را</Beit>
<Beit name="22">
شطرنج دولت شاه را صد جان به خرجش راه را</Beit>
<Beit name="23">
صد که حمایل کاه را صد درد دردی خوار را</Beit>
<Beit name="24">
بینم به شه واصل شده می از خودی فاصل شده</Beit>
<Beit name="25">
وز شاه جان حاصل شده جان‌ها در او دیوار را</Beit>
<Beit name="26">
باشد که آن شاه حرون زان لطف از حدها برون</Beit>
<Beit name="27">
منسوخ گرداند کنون آن رسم استغفار را</Beit>
<Beit name="28">
جانی که رو این سو کند با بایزید او خو کند</Beit>
<Beit name="29">
یا در سنایی رو کند یا بو دهد عطار را</Beit>
<Beit name="30">
مخدوم جان کز جام او سرمست شد ایام او</Beit>
<Beit name="31">
گاهی که گویی نام او لازم شمر تکرار را</Beit>
<Beit name="32">
عالی خداوند شمس دین تبریز از او جان زمین</Beit>
<Beit name="33">
پرنور چون عرش مکین کو رشک شد انوار را</Beit>
<Beit name="34">
ای صد هزاران آفرین بر ساعت فرخترین</Beit>
<Beit name="35">
کان ناطق روح الامین بگشاید آن اسرار را</Beit>
<Beit name="36">
در پاکی بی‌مهر و کین در بزم عشق او نشین</Beit>
<Beit name="37">
در پرده منکر ببین آن پرده صدمسمار را</Beit>
</Poem>
<Poem name="25">
<Beit name="0">
من دی نگفتم مر تو را کای بی‌نظیر خوش لقا</Beit>
<Beit name="1">
ای قد مه از رشک تو چون آسمان گشته دوتا</Beit>
<Beit name="2">
امروز صد چندان شدی حاجب بدی سلطان شدی</Beit>
<Beit name="3">
هم یوسف کنعان شدی هم فر نور مصطفی</Beit>
<Beit name="4">
امشب ستایمت ای پری فردا ز گفتن بگذری</Beit>
<Beit name="5">
فردا زمین و آسمان در شرح تو باشد فنا</Beit>
<Beit name="6">
امشب غنیمت دارمت باشم غلام و چاکرت</Beit>
<Beit name="7">
فردا ملک بی‌هش شود هم عرش بشکافد قبا</Beit>
<Beit name="8">
ناگه برآید صرصری نی بام ماند نه دری</Beit>
<Beit name="9">
زین پشگان پر کی زند چونک ندارد پیل پا</Beit>
<Beit name="10">
باز از میان صرصرش درتابد آن حسن و فرش</Beit>
<Beit name="11">
هر ذره‌ای خندان شود در فر آن شمس الضحی</Beit>
<Beit name="12">
تعلیم گیرد ذره‌ها زان آفتاب خوش لقا</Beit>
<Beit name="13">
صد ذرگی دلربا کان‌ها نبودش ز ابتدا</Beit>
</Poem>
<Poem name="26">
<Beit name="0">
هر لحظه وحی آسمان آید به سر جان‌ها</Beit>
<Beit name="1">
کاخر چو دردی بر زمین تا چند می‌باشی برآ</Beit>
<Beit name="2">
هر کز گران جانان بود چون درد در پایان بود</Beit>
<Beit name="3">
آنگه رود بالای خم کان درد او یابد صفا</Beit>
<Beit name="4">
گل را مجنبان هر دمی تا آب تو صافی شود</Beit>
<Beit name="5">
تا درد تو روشن شود تا درد تو گردد دوا</Beit>
<Beit name="6">
جانیست چون شعله ولی دودش ز نورش بیشتر</Beit>
<Beit name="7">
چون دود از حد بگذرد در خانه ننماید ضیا</Beit>
<Beit name="8">
گر دود را کمتر کنی از نور شعله برخوری</Beit>
<Beit name="9">
از نور تو روشن شود هم این سرا هم آن سرا</Beit>
<Beit name="10">
در آب تیره بنگری نی ماه بینی نی فلک</Beit>
<Beit name="11">
خورشید و مه پنهان شود چون تیرگی گیرد هوا</Beit>
<Beit name="12">
باد شمالی می‌وزد کز وی هوا صافی شود</Beit>
<Beit name="13">
وز بهر این صیقل سحر در می‌دمد باد صبا</Beit>
<Beit name="14">
باد نفس مر سینه را ز اندوه صیقل می‌زند</Beit>
<Beit name="15">
گر یک نفس گیرد نفس مر نفس را آید فنا</Beit>
<Beit name="16">
جان غریب اندر جهان مشتاق شهر لامکان</Beit>
<Beit name="17">
نفس بهیمی در چرا چندین چرا باشد چرا</Beit>
<Beit name="18">
ای جان پاک خوش گهر تا چند باشی در سفر</Beit>
<Beit name="19">
تو باز شاهی بازپر سوی صفیر پادشا</Beit>
</Poem>
<Poem name="27">
<Beit name="0">
آن خواجه را در کوی ما در گل فرورفتست پا</Beit>
<Beit name="1">
با تو بگویم حال او برخوان اذا جاء القضا</Beit>
<Beit name="2">
جباروار و زفت او دامن کشان می‌رفت او</Beit>
<Beit name="3">
تسخرکنان بر عاشقان بازیچه دیده عشق را</Beit>
<Beit name="4">
بس مرغ پران بر هوا از دام‌ها فرد و جدا</Beit>
<Beit name="5">
می‌آید از قبضه قضا بر پر او تیر بلا</Beit>
<Beit name="6">
ای خواجه سرمستک شدی بر عاشقان خنبک زدی</Beit>
<Beit name="7">
مست خداوندی خود کشتی گرفتی با خدا</Beit>
<Beit name="8">
بر آسمان‌ها برده سر وز سرنبشت او بی‌خبر</Beit>
<Beit name="9">
همیان او پرسیم و زر گوشش پر از طال بقا</Beit>
<Beit name="10">
از بوسه‌ها بر دست او وز سجده‌ها بر پای او</Beit>
<Beit name="11">
وز لورکند شاعران وز دمدمه هر ژاژخا</Beit>
<Beit name="12">
باشد کرم را آفتی کان کبر آرد در فتی</Beit>
<Beit name="13">
از وهم بیمارش کند در چاپلوسی هر گدا</Beit>
<Beit name="14">
بدهد درم‌ها در کرم او نافریدست آن درم</Beit>
<Beit name="15">
از مال و ملک دیگری مردی کجا باشد سخا</Beit>
<Beit name="16">
فرعون و شدادی شده خیکی پر از بادی شده</Beit>
<Beit name="17">
موری بده ماری شده وان مار گشته اژدها</Beit>
<Beit name="18">
عشق از سر قدوسیی همچون عصای موسیی</Beit>
<Beit name="19">
کو اژدها را می‌خورد چون افکند موسی عصا</Beit>
<Beit name="20">
بر خواجه روی زمین بگشاد از گردون کمین</Beit>
<Beit name="21">
تیری زدش کز زخم او همچون کمانی شد دوتا</Beit>
<Beit name="22">
در رو فتاد او آن زمان از ضربت زخم گران</Beit>
<Beit name="23">
خرخرکنان چون صرعیان در غرغره مرگ و فنا</Beit>
<Beit name="24">
رسوا شده عریان شده دشمن بر او گریان شده</Beit>
<Beit name="25">
خویشان او نوحه کنان بر وی چو اصحاب عزا</Beit>
<Beit name="26">
فرعون و نمرودی بده انی انا الله می‌زده</Beit>
<Beit name="27">
اشکسته گردن آمده در یارب و در ربنا</Beit>
<Beit name="28">
او زعفرانی کرده رو زخمی نه بر اندام او</Beit>
<Beit name="29">
جز غمزه غمازه‌ای شکرلبی شیرین لقا</Beit>
<Beit name="30">
تیرش عجبتر یا کمان چشمش تهیتر یا دهان</Beit>
<Beit name="31">
او بی‌وفاتر یا جهان او محتجبتر یا هما</Beit>
<Beit name="32">
اکنون بگویم سر جان در امتحان عاشقان</Beit>
<Beit name="33">
از قفل و زنجیر نهان هین گوش‌ها را برگشا</Beit>
<Beit name="34">
کی برگشایی گوش را کو گوش مر مدهوش را</Beit>
<Beit name="35">
مخلص نباشد هوش را جز یفعل الله ما یشا</Beit>
<Beit name="36">
این خواجه باخرخشه شد پرشکسته چون پشه</Beit>
<Beit name="37">
نالان ز عشق عایشه کابیض عینی من بکا</Beit>
<Beit name="38">
انا هلکنا بعدکم یا ویلنا من بعدکم</Beit>
<Beit name="39">
مقت الحیوه فقدکم عودوا الینا بالرضا</Beit>
<Beit name="40">
العقل فیکم مرتهن هل من صدا یشفی الحزن</Beit>
<Beit name="41">
و القلب منکم ممتحن فی وسط نیران النوی</Beit>
<Beit name="42">
ای خواجه با دست و پا پایت شکستست از قضا</Beit>
<Beit name="43">
دل‌ها شکستی تو بسی بر پای تو آمد جزا</Beit>
<Beit name="44">
این از عنایت‌ها شمر کز کوی عشق آمد ضرر</Beit>
<Beit name="45">
عشق مجازی را گذر بر عشق حقست انتها</Beit>
<Beit name="46">
غازی به دست پور خود شمشیر چوبین می‌دهد</Beit>
<Beit name="47">
تا او در آن استا شود شمشیر گیرد در غزا</Beit>
<Beit name="48">
عشقی که بر انسان بود شمشیر چوبین آن بود</Beit>
<Beit name="49">
آن عشق با رحمان شود چون آخر آید ابتلا</Beit>
<Beit name="50">
عشق زلیخا ابتدا بر یوسف آمد سال‌ها</Beit>
<Beit name="51">
شد آخر آن عشق خدا می‌کرد بر یوسف قفا</Beit>
<Beit name="52">
بگریخت او یوسف پیش زد دست در پیراهنش</Beit>
<Beit name="53">
بدریده شد از جذب او برعکس حال ابتدا</Beit>
<Beit name="54">
گفتش قصاص پیرهن بردم ز تو امروز من</Beit>
<Beit name="55">
گفتا بسی زین‌ها کند تقلیب عشق کبریا</Beit>
<Beit name="56">
مطلوب را طالب کند مغلوب را غالب کند</Beit>
<Beit name="57">
ای بس دعاگو را که حق کرد از کرم قبله دعا</Beit>
<Beit name="58">
باریک شد این جا سخن دم می‌نگنجد در دهن</Beit>
<Beit name="59">
من مغلطه خواهم زدن این جا روا باشد دغا</Beit>
<Beit name="60">
او می‌زند من کیستم من صورتم خاکیستم</Beit>
<Beit name="61">
رمال بر خاکی زند نقش صوابی یا خطا</Beit>
<Beit name="62">
این را رها کن خواجه را بنگر که می‌گوید مرا</Beit>
<Beit name="63">
عشق آتش اندر ریش زد ما را رها کردی چرا</Beit>
<Beit name="64">
ای خواجه صاحب قدم گر رفتم اینک آمدم</Beit>
<Beit name="65">
تا من در این آخرزمان حال تو گویم برملا</Beit>
<Beit name="66">
آخر چه گوید غره‌ای جز ز آفتابی ذره‌ای</Beit>
<Beit name="67">
از بحر قلزم قطره‌ای زین بی‌نهایت ماجرا</Beit>
<Beit name="68">
چون قطره‌ای بنمایدت باقیش معلوم آیدت</Beit>
<Beit name="69">
ز انبار کف گندمی عرضه کنند اندر شرا</Beit>
<Beit name="70">
کفی چو دیدی باقیش نادیده خود می‌دانیش</Beit>
<Beit name="71">
دانیش و دانی چون شود چون بازگردد ز آسیا</Beit>
<Beit name="72">
هستی تو انبار کهن دستی در این انبار کن</Beit>
<Beit name="73">
بنگر چگونه گندمی وانگه به طاحون بر هلا</Beit>
<Beit name="74">
هست آن جهان چون آسیا هست آن جهان چون خرمنی</Beit>
<Beit name="75">
آن جا همین خواهی بدن گر گندمی گر لوبیا</Beit>
<Beit name="76">
رو ترک این گو ای مصر آن خواجه را بین منتظر</Beit>
<Beit name="77">
کو نیم کاره می‌کند تعجیل می‌گوید صلا</Beit>
<Beit name="78">
ای خواجه تو چونی بگو خسته در این پرفتنه کو</Beit>
<Beit name="79">
در خاک و خون افتاده‌ای بیچاره وار و مبتلا</Beit>
<Beit name="80">
گفت الغیاث ای مسلمین دل‌ها نگهدارید هین</Beit>
<Beit name="81">
شد ریخته خود خون من تا این نباشد بر شما</Beit>
<Beit name="82">
من عاشقان را در تبش بسیار کردم سرزنش</Beit>
<Beit name="83">
با سینه پرغل و غش بسیار گفتم ناسزا</Beit>
<Beit name="84">
ویل لکل همزه بهر زبان بد بود</Beit>
<Beit name="85">
هماز را لماز را جز چاشنی نبود دوا</Beit>
<Beit name="86">
کی آن دهان مردم است سوراخ مار و کژدم است</Beit>
<Beit name="87">
کهگل در آن سوراخ زن کزدم منه بر اقربا</Beit>
<Beit name="88">
در عشق ترک کام کن ترک حبوب و دام کن</Beit>
<Beit name="89">
مر سنگ را زر نام کن شکر لقب نه بر جفا</Beit>
</Poem>
<Poem name="28">
<Beit name="0">
ای شاه جسم و جان ما خندان کن دندان ما</Beit>
<Beit name="1">
سرمه کش چشمان ما ای چشم جان را توتیا</Beit>
<Beit name="2">
ای مه ز اجلالت خجل عشقت ز خون ما بحل</Beit>
<Beit name="3">
چون دیدمت می‌گفت دل جاء القضا جاء القضا</Beit>
<Beit name="4">
ما گوی سرگردان تو اندر خم چوگان تو</Beit>
<Beit name="5">
گه خوانیش سوی طرب گه رانیش سوی بلا</Beit>
<Beit name="6">
گه جانب خوابش کشی گه سوی اسبابش کشی</Beit>
<Beit name="7">
گه جانب شهر بقا گه جانب دشت فنا</Beit>
<Beit name="8">
گه شکر آن مولی کند گه آه واویلی کند</Beit>
<Beit name="9">
گه خدمت لیلی کند گه مست و مجنون خدا</Beit>
<Beit name="10">
جان را تو پیدا کرده‌ای مجنون و شیدا کرده‌ای</Beit>
<Beit name="11">
گه عاشق کنج خلا گه عاشق رو و ریا</Beit>
<Beit name="12">
گه قصد تاج زر کند گه خاک‌ها بر سر کند</Beit>
<Beit name="13">
گه خویش را قیصر کند گه دلق پوشد چون گدا</Beit>
<Beit name="14">
طرفه درخت آمد کز او گه سیب روید گه کدو</Beit>
<Beit name="15">
گه زهر روید گه شکر گه درد روید گه دوا</Beit>
<Beit name="16">
جویی عجایب کاندرون گه آب رانی گاه خون</Beit>
<Beit name="17">
گه باده‌های لعل گون گه شیر و گه شهد شفا</Beit>
<Beit name="18">
گه علم بر دل برتند گه دانش از دل برکند</Beit>
<Beit name="19">
گه فضل‌ها حاصل کند گه جمله را روبد بلا</Beit>
<Beit name="20">
روزی محمدبک شود روزی پلنگ و سگ شود</Beit>
<Beit name="21">
گه دشمن بدرگ شود گه والدین و اقربا</Beit>
<Beit name="22">
گه خار گردد گاه گل گه سرکه گردد گاه مل</Beit>
<Beit name="23">
گاهی دهلزن گه دهل تا می‌خورد زخم عصا</Beit>
<Beit name="24">
گه عاشق این پنج و شش گه طالب جان‌های خوش</Beit>
<Beit name="25">
این سوش کش آن سوش کش چون اشتری گم کرده جا</Beit>
<Beit name="26">
گاهی چو چه کن پست رو مانند قارون سوی گو</Beit>
<Beit name="27">
گه چون مسیح و کشت نو بالاروان سوی علا</Beit>
<Beit name="28">
تا فضل تو راهش دهد وز شید و تلوین وارهد</Beit>
<Beit name="29">
شیاد ما شیدا شود یک رنگ چون شمس الضحی</Beit>
<Beit name="30">
چون ماهیان بحرش سکن بحرش بود باغ و وطن</Beit>
<Beit name="31">
بحرش بود گور و کفن جز بحر را داند وبا</Beit>
<Beit name="32">
زین رنگ‌ها مفرد شود در خنب عیسی دررود</Beit>
<Beit name="33">
در صبغه الله رو نهد تا یفعل الله ما یشا</Beit>
<Beit name="34">
رست از وقاحت وز حیا وز دور وز نقلان جا</Beit>
<Beit name="35">
رست از برو رست از بیا چون سنگ زیر آسیا</Beit>
<Beit name="36">
انا فتحنا بابکم لا تهجروا اصحابکم</Beit>
<Beit name="37">
نلحق بکم اعقابکم هذا مکافات الولا</Beit>
<Beit name="38">
انا شددنا جنبکم انا غفرنا ذنبکم</Beit>
<Beit name="39">
مما شکرتم ربکم و الشکر جرار الرضا</Beit>
<Beit name="40">
مستفعلن مستفعلن مستفعلن مستفعلن</Beit>
<Beit name="41">
باب البیان مغلق قل صمتنا اولی بنا</Beit>
</Poem>
<Poem name="29">
<Beit name="0">
ای از ورای پرده‌ها تاب تو تابستان ما</Beit>
<Beit name="1">
ما را چو تابستان ببر دل گرم تا بستان ما</Beit>
<Beit name="2">
ای چشم جان را توتیا آخر کجا رفتی بیا</Beit>
<Beit name="3">
تا آب رحمت برزند از صحن آتشدان ما</Beit>
<Beit name="4">
تا سبزه گردد شوره‌ها تا روضه گردد گورها</Beit>
<Beit name="5">
انگور گردد غوره‌ها تا پخته گردد نان ما</Beit>
<Beit name="6">
ای آفتاب جان و دل ای آفتاب از تو خجل</Beit>
<Beit name="7">
آخر ببین کاین آب و گل چون بست گرد جان ما</Beit>
<Beit name="8">
شد خارها گلزارها از عشق رویت بارها</Beit>
<Beit name="9">
تا صد هزار اقرارها افکند در ایمان ما</Beit>
<Beit name="10">
ای صورت عشق ابد خوش رو نمودی در جسد</Beit>
<Beit name="11">
تا ره بری سوی احد جان را از این زندان ما</Beit>
<Beit name="12">
در دود غم بگشا طرب روزی نما از عین شب</Beit>
<Beit name="13">
روزی غریب و بوالعجب ای صبح نورافشان ما</Beit>
<Beit name="14">
گوهر کنی خرمهره را زهره بدری زهره را</Beit>
<Beit name="15">
سلطان کنی بی‌بهره را شاباش ای سلطان ما</Beit>
<Beit name="16">
کو دیده‌ها درخورد تو تا دررسد در گرد تو</Beit>
<Beit name="17">
کو گوش هوش آورد تو تا بشنود برهان ما</Beit>
<Beit name="18">
چون دل شود احسان شمر در شکر آن شاخ شکر</Beit>
<Beit name="19">
نعره برآرد چاشنی از بیخ هر دندان ما</Beit>
<Beit name="20">
آمد ز جان بانگ دهل تا جزوها آید به کل</Beit>
<Beit name="21">
ریحان به ریحان گل به گل از حبس خارستان ما</Beit>
</Poem>
<Poem name="30">
<Beit name="0">
ای فصل باباران ما برریز بر یاران ما</Beit>
<Beit name="1">
چون اشک غمخواران ما در هجر دلداران ما</Beit>
<Beit name="2">
ای چشم ابر این اشک‌ها می‌ریز همچون مشک‌ها</Beit>
<Beit name="3">
زیرا که داری رشک‌ها بر ماه رخساران ما</Beit>
<Beit name="4">
این ابر را گریان نگر وان باغ را خندان نگر</Beit>
<Beit name="5">
کز لابه و گریه پدر رستند بیماران ما</Beit>
<Beit name="6">
ابر گران چون داد حق از بهر لب خشکان ما</Beit>
<Beit name="7">
رطل گران هم حق دهد بهر سبکساران ما</Beit>
<Beit name="8">
بر خاک و دشت بی‌نوا گوهرفشان کرد آسمان</Beit>
<Beit name="9">
زین بی‌نوایی می‌کشند از عشق طراران ما</Beit>
<Beit name="10">
این ابر چون یعقوب من وان گل چو یوسف در چمن</Beit>
<Beit name="11">
بشکفته روی یوسفان از اشک افشاران ما</Beit>
<Beit name="12">
یک قطره‌اش گوهر شود یک قطره‌اش عبهر شود</Beit>
<Beit name="13">
وز مال و نعمت پر شود کف‌های کف خاران ما</Beit>
<Beit name="14">
باغ و گلستان ملی اشکوفه می‌کردند دی</Beit>
<Beit name="15">
زیرا که بر ریق از پگه خوردند خماران ما</Beit>
<Beit name="16">
بربند لب همچون صدف مستی میا در پیش صف</Beit>
<Beit name="17">
تا بازآیند این طرف از غیب هشیاران ما</Beit>
</Poem>
<Poem name="31">
<Beit name="0">
بادا مبارک در جهان سور و عروسی‌های ما</Beit>
<Beit name="1">
سور و عروسی را خدا ببرید بر بالای ما</Beit>
<Beit name="2">
زهره قرین شد با قمر طوطی قرین شد با شکر</Beit>
<Beit name="3">
هر شب عروسیی دگر از شاه خوش سیمای ما</Beit>
<Beit name="4">
ان القلوب فرجت ان النفوس زوجت</Beit>
<Beit name="5">
ان الهموم اخرجت در دولت مولای ما</Beit>
<Beit name="6">
بسم الله امشب بر نوی سوی عروسی می‌روی</Beit>
<Beit name="7">
داماد خوبان می‌شوی ای خوب شهرآرای ما</Beit>
<Beit name="8">
خوش می‌روی در کوی ما خوش می‌خرامی سوی ما</Beit>
<Beit name="9">
خوش می‌جهی در جوی ما ای جوی و ای جویای ما</Beit>
<Beit name="10">
خوش می‌روی بر رای ما خوش می‌گشایی پای ما</Beit>
<Beit name="11">
خوش می‌بری کف‌های ما ای یوسف زیبای ما</Beit>
<Beit name="12">
از تو جفا کردن روا وز ما وفا جستن خطا</Beit>
<Beit name="13">
پای تصرف را بنه بر جان خون پالای ما</Beit>
<Beit name="14">
ای جان جان جان را بکش تا حضرت جانان ما</Beit>
<Beit name="15">
وین استخوان را هم بکش هدیه بر عنقای ما</Beit>
<Beit name="16">
رقصی کنید ای عارفان چرخی زنید ای منصفان</Beit>
<Beit name="17">
در دولت شاه جهان آن شاه جان افزای ما</Beit>
<Beit name="18">
در گردن افکنده دهل در گردک نسرین و گل</Beit>
<Beit name="19">
کامشب بود دف و دهل نیکوترین کالای ما</Beit>
<Beit name="20">
خاموش کامشب زهره شد ساقی به پیمانه و به مد</Beit>
<Beit name="21">
بگرفته ساغر می‌کشد حمرای ما حمرای ما</Beit>
<Beit name="22">
والله که این دم صوفیان بستند از شادی میان</Beit>
<Beit name="23">
در غیب پیش غیبدان از شوق استسقای ما</Beit>
<Beit name="24">
قومی چو دریا کف زنان چون موج‌ها سجده کنان</Beit>
<Beit name="25">
قومی مبارز چون سنان خون خوار چون اجزای ما</Beit>
<Beit name="26">
خاموش کامشب مطبخی شاهست از فرخ رخی</Beit>
<Beit name="27">
این نادره که می‌پزد حلوای ما حلوای ما</Beit>
</Poem>
<Poem name="32">
<Beit name="0">
دیدم سحر آن شاه را بر شاهراه هل اتی</Beit>
<Beit name="1">
در خواب غفلت بی‌خبر زو بوالعلی و بوالعلا</Beit>
<Beit name="2">
زان می که در سر داشتم من ساغری برداشتم</Beit>
<Beit name="3">
در پیش او می‌داشتم گفتم که ای شاه الصلا</Beit>
<Beit name="4">
گفتا چیست این ای فلان گفتم که خون عاشقان</Beit>
<Beit name="5">
جوشیده و صافی چو جان بر آتش عشق و ولا</Beit>
<Beit name="6">
گفتا چو تو نوشیده‌ای در دیگ جان جوشیده‌ای</Beit>
<Beit name="7">
از جان و دل نوشش کنم ای باغ اسرار خدا</Beit>
<Beit name="8">
آن دلبر سرمست من بستد قدح از دست من</Beit>
<Beit name="9">
اندرکشیدش همچو جان کان بود جان را جان فزا</Beit>
<Beit name="10">
از جان گذشته صد درج هم در طرب هم در فرج</Beit>
<Beit name="11">
می‌کرد اشارت آسمان کای چشم بد دور از شما</Beit>
</Poem>
<Poem name="33">
<Beit name="0">
می ده گزافه ساقیا تا کم شود خوف و رجا</Beit>
<Beit name="1">
گردن بزن اندیشه را ما از کجا او از کجا</Beit>
<Beit name="2">
پیش آر نوشانوش را از بیخ برکن هوش را</Beit>
<Beit name="3">
آن عیش بی‌روپوش را از بند هستی برگشا</Beit>
<Beit name="4">
در مجلس ما سرخوش آ برقع ز چهره برگشا</Beit>
<Beit name="5">
زان سان که اول آمدی ای یفعل الله ما یشا</Beit>
<Beit name="6">
دیوانگان جسته بین از بند هستی رسته بین</Beit>
<Beit name="7">
در بی‌دلی دل بسته بین کاین دل بود دام بلا</Beit>
<Beit name="8">
زوتر بیا هین دیر شد دل زین ولایت سیر شد</Beit>
<Beit name="9">
مستش کن و بازش رهان زین گفتن زوتر بیا</Beit>
<Beit name="10">
بگشا ز دستم این رسن بربند پای بوالحسن</Beit>
<Beit name="11">
پر ده قدح را تا که من سر را بنشناسم ز پا</Beit>
<Beit name="12">
بی ذوق آن جانی که او در ماجرا و گفت و گو</Beit>
<Beit name="13">
هر لحظه گرمی می‌کند با بوالعلی و بوالعلا</Beit>
<Beit name="14">
نانم مده آبم مده آسایش و خوابم مده</Beit>
<Beit name="15">
ای تشنگی عشق تو صد همچو ما را خونبها</Beit>
<Beit name="16">
امروز مهمان توام مست و پریشان توام</Beit>
<Beit name="17">
پر شد همه شهر این خبر کامروز عیش است الصلا</Beit>
<Beit name="18">
هر کو بجز حق مشتری جوید نباشد جز خری</Beit>
<Beit name="19">
در سبزه این گولخن همچون خران جوید چرا</Beit>
<Beit name="20">
می‌دان که سبزه گولخن گنده کند ریش و دهن</Beit>
<Beit name="21">
زیرا ز خضرای دمن فرمود دوری مصطفی</Beit>
<Beit name="22">
دورم ز خضرای دمن دورم ز حورای چمن</Beit>
<Beit name="23">
دورم ز کبر و ما و من مست شراب کبریا</Beit>
<Beit name="24">
از دل خیال دلبری برکرد ناگاهان سری</Beit>
<Beit name="25">
ماننده ماه از افق ماننده گل از گیا</Beit>
<Beit name="26">
جمله خیالات جهان پیش خیال او دوان</Beit>
<Beit name="27">
مانند آهن پاره‌ها در جذبه آهن ربا</Beit>
<Beit name="28">
بد لعل‌ها پیشش حجر شیران به پیشش گورخر</Beit>
<Beit name="29">
شمشیرها پیشش سپر خورشید پیشش ذره‌ها</Beit>
<Beit name="30">
عالم چو کوه طور شد هر ذره‌اش پرنور شد</Beit>
<Beit name="31">
مانند موسی روح هم افتاد بی‌هوش از لقا</Beit>
<Beit name="32">
هر هستییی در وصل خود در وصل اصل اصل خود</Beit>
<Beit name="33">
خنبک زنان بر نیستی دستک زنان اندر نما</Beit>
<Beit name="34">
سرسبز و خوش هر تره‌ای نعره زنان هر ذره‌ای</Beit>
<Beit name="35">
کالصبر مفتاح الفرج و الشکر مفتاح الرضا</Beit>
<Beit name="36">
گل کرد بلبل را ندا کای صد چو من پیشت فدا</Beit>
<Beit name="37">
حارس بدی سلطان شدی تا کی زنی طال بقا</Beit>
<Beit name="38">
ذرات محتاجان شده اندر دعا نالان شده</Beit>
<Beit name="39">
برقی بر ایشان برزده مانده ز حیرت از دعا</Beit>
<Beit name="40">
السلم منهاج الطلب الحلم معراج الطرب</Beit>
<Beit name="41">
و النار صراف الذهب و النور صراف الولا</Beit>
<Beit name="42">
العشق مصباح العشا و الهجر طباخ الحشا</Beit>
<Beit name="43">
و الوصل تریاق الغشا یا من علی قلبی مشا</Beit>
<Beit name="44">
الشمس من افراسنا و البدر من حراسنا</Beit>
<Beit name="45">
و العشق من جلاسنا من یدر ما فی راسنا</Beit>
<Beit name="46">
یا سایلی عن حبه اکرم به انعم به</Beit>
<Beit name="47">
کل المنی فی جنبه عند التجلی کالهبا</Beit>
<Beit name="48">
یا سایلی عن قصتی العشق قسمی حصتی</Beit>
<Beit name="49">
و السکر افنی غصتی یا حبذا لی حبذا</Beit>
<Beit name="50">
الفتح من تفاحکم و الحشر من اصباحکم</Beit>
<Beit name="51">
القلب من ارواحکم فی الدور تمثال الرحا</Beit>
<Beit name="52">
اریاحکم تجلی البصر یعقوبکم یلقی النظر</Beit>
<Beit name="53">
یا یوسفینا فی البشر جودوا بما الله اشتری</Beit>
<Beit name="54">
الشمس خرت و القمر نسکا مع الاحدی عشر</Beit>
<Beit name="55">
قدامکم فی یقظه قدام یوسف فی الکری</Beit>
<Beit name="56">
اصل العطایا دخلنا ذخر البرایا نخلنا</Beit>
<Beit name="57">
یا من لحب او نوی یشکوا مخالیب النوی</Beit>
</Poem>
<Poem name="34">
<Beit name="0">
ای عاشقان ای عاشقان آمد گه وصل و لقا</Beit>
<Beit name="1">
از آسمان آمد ندا کای ماه رویان الصلا</Beit>
<Beit name="2">
ای سرخوشان ای سرخوشان آمد طرب دامن کشان</Beit>
<Beit name="3">
بگرفته ما زنجیر او بگرفته او دامان ما</Beit>
<Beit name="4">
آمد شراب آتشین ای دیو غم کنجی نشین</Beit>
<Beit name="5">
ای جان مرگ اندیش رو ای ساقی باقی درآ</Beit>
<Beit name="6">
ای هفت گردون مست تو ما مهره‌ای در دست تو</Beit>
<Beit name="7">
ای هست ما از هست تو در صد هزاران مرحبا</Beit>
<Beit name="8">
ای مطرب شیرین نفس هر لحظه می‌جنبان جرس</Beit>
<Beit name="9">
ای عیش زین نه بر فرس بر جان ما زن ای صبا</Beit>
<Beit name="10">
ای بانگ نای خوش سمر در بانگ تو طعم شکر</Beit>
<Beit name="11">
آید مرا شام و سحر از بانگ تو بوی وفا</Beit>
<Beit name="12">
بار دگر آغاز کن آن پرده‌ها را ساز کن</Beit>
<Beit name="13">
بر جمله خوبان ناز کن ای آفتاب خوش لقا</Beit>
<Beit name="14">
خاموش کن پرده مدر سغراق خاموشان بخور</Beit>
<Beit name="15">
ستار شو ستار شو خو گیر از حلم خدا</Beit>
</Poem>
<Poem name="35">
<Beit name="0">
ای یار ما دلدار ما ای عالم اسرار ما</Beit>
<Beit name="1">
ای یوسف دیدار ما ای رونق بازار ما</Beit>
<Beit name="2">
نک بر دم امسال ما خوش عاشق آمد پار ما</Beit>
<Beit name="3">
ما مفلسانیم و تویی صد گنج و صد دینار ما</Beit>
<Beit name="4">
ما کاهلانیم و تویی صد حج و صد پیکار ما</Beit>
<Beit name="5">
ما خفتگانیم و تویی صد دولت بیدار ما</Beit>
<Beit name="6">
ما خستگانیم و تویی صد مرهم بیمار ما</Beit>
<Beit name="7">
ما بس خرابیم و تویی هم از کرم معمار ما</Beit>
<Beit name="8">
من دوش گفتم عشق را ای خسرو عیار ما</Beit>
<Beit name="9">
سر درمکش منکر مشو تو برده‌ای دستار ما</Beit>
<Beit name="10">
واپس جوابم داد او نی از توست این کار ما</Beit>
<Beit name="11">
چون هرچ گویی وادهد همچون صدا کهسار ما</Beit>
<Beit name="12">
من گفتمش خود ما کهیم و این صدا گفتار ما</Beit>
<Beit name="13">
زیرا که که را اختیاری نبود ای مختار ما</Beit>
</Poem>
<Poem name="36">
<Beit name="0">
خواجه بیا خواجه بیا خواجه دگربار بیا</Beit>
<Beit name="1">
دفع مده دفع مده ای مه عیار بیا</Beit>
<Beit name="2">
عاشق مهجور نگر عالم پرشور نگر</Beit>
<Beit name="3">
تشنه مخمور نگر ای شه خمار بیا</Beit>
<Beit name="4">
پای تویی دست تویی هستی هر هست تویی</Beit>
<Beit name="5">
بلبل سرمست تویی جانب گلزار بیا</Beit>
<Beit name="6">
گوش تویی دیده تویی وز همه بگزیده تویی</Beit>
<Beit name="7">
یوسف دزدیده تویی بر سر بازار بیا</Beit>
<Beit name="8">
از نظر گشته نهان ای همه را جان و جهان</Beit>
<Beit name="9">
بار دگر رقص کنان بی‌دل و دستار بیا</Beit>
<Beit name="10">
روشنی روز تویی شادی غم سوز تویی</Beit>
<Beit name="11">
ماه شب افروز تویی ابر شکربار بیا</Beit>
<Beit name="12">
ای علم عالم نو پیش تو هر عقل گرو</Beit>
<Beit name="13">
گاه میا گاه مرو خیز به یک بار بیا</Beit>
<Beit name="14">
ای دل آغشته به خون چند بود شور و جنون</Beit>
<Beit name="15">
پخته شد انگور کنون غوره میفشار بیا</Beit>
<Beit name="16">
ای شب آشفته برو وی غم ناگفته برو</Beit>
<Beit name="17">
ای خرد خفته برو دولت بیدار بیا</Beit>
<Beit name="18">
ای دل آواره بیا وی جگر پاره بیا</Beit>
<Beit name="19">
ور ره در بسته بود از ره دیوار بیا</Beit>
<Beit name="20">
ای نفس نوح بیا وی هوس روح بیا</Beit>
<Beit name="21">
مرهم مجروح بیا صحت بیمار بیا</Beit>
<Beit name="22">
ای مه افروخته رو آب روان در دل جو</Beit>
<Beit name="23">
شادی عشاق بجو کوری اغیار بیا</Beit>
<Beit name="24">
بس بود ای ناطق جان چند از این گفت زبان</Beit>
<Beit name="25">
چند زنی طبل بیان بی‌دم و گفتار بیا</Beit>
</Poem>
<Poem name="37">
<Beit name="0">
یار مرا غار مرا عشق جگرخوار مرا</Beit>
<Beit name="1">
یار تویی غار تویی خواجه نگهدار مرا</Beit>
<Beit name="2">
نوح تویی روح تویی فاتح و مفتوح تویی</Beit>
<Beit name="3">
سینه مشروح تویی بر در اسرار مرا</Beit>
<Beit name="4">
نور تویی سور تویی دولت منصور تویی</Beit>
<Beit name="5">
مرغ که طور تویی خسته به منقار مرا</Beit>
<Beit name="6">
قطره تویی بحر تویی لطف تویی قهر تویی</Beit>
<Beit name="7">
قند تویی زهر تویی بیش میازار مرا</Beit>
<Beit name="8">
حجره خورشید تویی خانه ناهید تویی</Beit>
<Beit name="9">
روضهٔ امید تویی راه ده ای یار مرا</Beit>
<Beit name="10">
روز تویی روزه تویی حاصل دریوزه تویی</Beit>
<Beit name="11">
آب تویی کوزه تویی آب ده این بار مرا</Beit>
<Beit name="12">
دانه تویی دام تویی باده تویی جام تویی</Beit>
<Beit name="13">
پخته تویی خام تویی خام بمگذار مرا</Beit>
<Beit name="14">
این تن اگر کم تندی راه دلم کم زندی</Beit>
<Beit name="15">
راه شدی تا نبدی این همه گفتار مرا</Beit>
</Poem>
<Poem name="38">
<Beit name="0">
رستم از این نفس و هوا زنده بلا مرده بلا</Beit>
<Beit name="1">
زنده و مرده وطنم نیست بجز فضل خدا</Beit>
<Beit name="2">
رستم از این بیت و غزل ای شه و سلطان ازل</Beit>
<Beit name="3">
مفتعلن مفتعلن مفتعلن کشت مرا</Beit>
<Beit name="4">
قافیه و مغلطه را گو همه سیلاب ببر</Beit>
<Beit name="5">
پوست بود پوست بود درخور مغز شعرا</Beit>
<Beit name="6">
ای خمشی مغز منی پرده آن نغز منی</Beit>
<Beit name="7">
کمتر فضل خمشی کش نبود خوف و رجا</Beit>
<Beit name="8">
بر ده ویران نبود عشر زمین کوچ و قلان</Beit>
<Beit name="9">
مست و خرابم مطلب در سخنم نقد و خطا</Beit>
<Beit name="10">
تا که خرابم نکند کی دهد آن گنج به من</Beit>
<Beit name="11">
تا که به سیلم ندهد کی کشدم بحر عطا</Beit>
<Beit name="12">
مرد سخن را چه خبر از خمشی همچو شکر</Beit>
<Beit name="13">
خشک چه داند چه بود ترلللا ترلللا</Beit>
<Beit name="14">
آینه‌ام آینه‌ام مرد مقالات نه‌ام</Beit>
<Beit name="15">
دیده شود حال من ار چشم شود گوش شما</Beit>
<Beit name="16">
دست فشانم چو شجر چرخ زنان همچو قمر</Beit>
<Beit name="17">
چرخ من از رنگ زمین پاکتر از چرخ سما</Beit>
<Beit name="18">
عارف گوینده بگو تا که دعای تو کنم</Beit>
<Beit name="19">
چونک خوش و مست شوم هر سحری وقت دعا</Beit>
<Beit name="20">
دلق من و خرقه من از تو دریغی نبود</Beit>
<Beit name="21">
و آنک ز سلطان رسدم نیم مرا نیم تو را</Beit>
<Beit name="22">
از کف سلطان رسدم ساغر و سغراق قدم</Beit>
<Beit name="23">
چشمه خورشید بود جرعه او را چو گدا</Beit>
<Beit name="24">
من خمشم خسته گلو عارف گوینده بگو</Beit>
<Beit name="25">
زانک تو داود دمی من چو کهم رفته ز جا</Beit>
</Poem>
<Poem name="39">
<Beit name="0">
آه که آن صدر سرا می‌ندهد بار مرا</Beit>
<Beit name="1">
می‌نکند محرم جان محرم اسرار مرا</Beit>
<Beit name="2">
نغزی و خوبی و فرش آتش تیز نظرش</Beit>
<Beit name="3">
پرسش همچون شکرش کرد گرفتار مرا</Beit>
<Beit name="4">
گفت مرا مهر تو کو رنگ تو کو فر تو کو</Beit>
<Beit name="5">
رنگ کجا ماند و بو ساعت دیدار مرا</Beit>
<Beit name="6">
غرقه جوی کرمم بنده آن صبحدمم</Beit>
<Beit name="7">
کان گل خوش بوی کشد جانب گلزار مرا</Beit>
<Beit name="8">
هر که به جوبار بود جامه بر او بار بود</Beit>
<Beit name="9">
چند زیانست و گران خرقه و دستار مرا</Beit>
<Beit name="10">
ملکت و اسباب کز این ماه رخان شکرین</Beit>
<Beit name="11">
هست به معنی چو بود یار وفادار مرا</Beit>
<Beit name="12">
دستگه و پیشه تو را دانش و اندیشه تو را</Beit>
<Beit name="13">
شیر تو را بیشه تو را آهوی تاتار مرا</Beit>
<Beit name="14">
نیست کند هست کند بی‌دل و بی‌دست کند</Beit>
<Beit name="15">
باده دهد مست کند ساقی خمار مرا</Beit>
<Beit name="16">
ای دل قلاش مکن فتنه و پرخاش مکن</Beit>
<Beit name="17">
شهره مکن فاش مکن بر سر بازار مرا</Beit>
<Beit name="18">
گر شکند پند مرا زفت کند بند مرا</Beit>
<Beit name="19">
بر طمع ساختن یار خریدار مرا</Beit>
<Beit name="20">
بیش مزن دم ز دوی دو دو مگو چون ثنوی</Beit>
<Beit name="21">
اصل سبب را بطلب بس شد از آثار مرا</Beit>
</Poem>
<Poem name="40">
<Beit name="0">
طوق جنون سلسله شد باز مکن سلسله را</Beit>
<Beit name="1">
لابه گری می‌کنمت راه تو زن قافله را</Beit>
<Beit name="2">
مست و خوش و شاد توام حامله داد توام</Beit>
<Beit name="3">
حامله گر بار نهد جرم منه حامله را</Beit>
<Beit name="4">
هیچ فلک دفع کند از سر خود دور سفر</Beit>
<Beit name="5">
هیچ زمین دفع کند از تن خود زلزله را</Beit>
<Beit name="6">
می‌کشد آن شه رقمی دل به کفش چون قلمی</Beit>
<Beit name="7">
تازه کن اسلام دمی‌خواجه رها کن گله را</Beit>
<Beit name="8">
آنچ کند شاه جفا آبله دان بر کف شه</Beit>
<Beit name="9">
آنک بیابد کف شه بوسه دهد آبله را</Beit>
<Beit name="10">
همچو کتابیست جهان جامع احکام نهان</Beit>
<Beit name="11">
جان تو سردفتر آن فهم کن این مسئله را</Beit>
<Beit name="12">
شاد همی‌باش و ترش آب بگردان و خمش</Beit>
<Beit name="13">
باز کن از گردن خر مشغله زنگله را</Beit>
</Poem>
<Poem name="41">
<Beit name="0">
شمع جهان دوش نبد نور تو در حلقه ما</Beit>
<Beit name="1">
راست بگو شمع رخت دوش کجا بود کجا</Beit>
<Beit name="2">
سوی دل ما بنگر کز هوس دیدن تو</Beit>
<Beit name="3">
دولت آن جا که در او حسن تو بگشاد قبا</Beit>
<Beit name="4">
دوش به هر جا که بدی دانم کامروز ز غم</Beit>
<Beit name="5">
گشته بود همچو دلم مسجد لا حول و لا</Beit>
<Beit name="6">
دوش همی‌گشتم من تا به سحر ناله کنان</Beit>
<Beit name="7">
بدرک بالصبح بدا هیج نومی‌و نفی</Beit>
<Beit name="8">
سایه نوری تو و ما جمله جهان سایه تو</Beit>
<Beit name="9">
نور کی دیدست که او باشد از سایه جدا</Beit>
<Beit name="10">
گاه بود پهلوی او گاه شود محو در او</Beit>
<Beit name="11">
پهلوی او هست خدا محو در او هست لقا</Beit>
<Beit name="12">
سایه زده دست طلب سخت در آن نور عجب</Beit>
<Beit name="13">
تا چو بکاهد بکشد نور خدایش به خدا</Beit>
<Beit name="14">
شرح جدایی و درآمیختگی سایه و نور</Beit>
<Beit name="15">
لا یتناهی و لئن جئت بضعف مددا</Beit>
<Beit name="16">
نور مسبب بود و هر چه سبب سایه او</Beit>
<Beit name="17">
بی سببی قد جعل الله لکل سببا</Beit>
<Beit name="18">
آینه همدگر افتاد مسبب و سبب</Beit>
<Beit name="19">
هر کی نه چون آینه گشتست ندید آینه را</Beit>
</Poem>
<Poem name="42">
<Beit name="0">
کار تو داری صنما قدر تو باری صنما</Beit>
<Beit name="1">
ما همه پابسته تو شیر شکاری صنما</Beit>
<Beit name="2">
دلبر بی‌کینه ما شمع دل سینه ما</Beit>
<Beit name="3">
در دو جهان در دو سرا کار تو داری صنما</Beit>
<Beit name="4">
ذره به ذره بر تو سجده کنان بر در تو</Beit>
<Beit name="5">
چاکر و یاری گر تو آه چه یاری صنما</Beit>
<Beit name="6">
هر نفسی تشنه ترم بسته جوع البقرم</Beit>
<Beit name="7">
گفت که دریا بخوری گفتم کری صنما</Beit>
<Beit name="8">
هر کی ز تو نیست جدا هیچ نمیرد به خدا</Beit>
<Beit name="9">
آنگه اگر مرگ بود پیش تو باری صنما</Beit>
<Beit name="10">
نیست مرا کار و دکان هستم بی‌کار جهان</Beit>
<Beit name="11">
زان که ندانم جز تو کارگزاری صنما</Beit>
<Beit name="12">
خواه شب و خواه سحر نیستم از هر دو خبر</Beit>
<Beit name="13">
کیست خبر چیست خبر روزشماری صنما</Beit>
<Beit name="14">
روز مرا دیدن تو شب غم ببریدن تو</Beit>
<Beit name="15">
از تو شبم روز شود همچو نهاری صنما</Beit>
<Beit name="16">
باغ پر از نعمت من گلبن بازینت من</Beit>
<Beit name="17">
هیچ ندید و نبود چون تو بهاری صنما</Beit>
<Beit name="18">
جسم مرا خاک کنی خاک مرا پاک کنی</Beit>
<Beit name="19">
باز مرا نقش کنی ماه عذاری صنما</Beit>
<Beit name="20">
فلسفیک کور شود نور از او دور شود</Beit>
<Beit name="21">
زو ندمد سنبل دین چونک نکاری صنما</Beit>
<Beit name="22">
فلسفی این هستی من عارف تو مستی من</Beit>
<Beit name="23">
خوبی این زشتی آن هم تو نگاری صنما</Beit>
</Poem>
<Poem name="43">
<Beit name="0">
کاهل و ناداشت بدم کام درآورد مرا</Beit>
<Beit name="1">
طوطی اندیشه او همچو شکر خورد مرا</Beit>
<Beit name="2">
تابش خورشید ازل پرورش جان و جهان</Beit>
<Beit name="3">
بر صفت گلبشکر پخت و بپرورد مرا</Beit>
<Beit name="4">
گفتم ای چرخ فلک مرد جفای تو نیم</Beit>
<Beit name="5">
گفت زبون یافت مگر ای سره این مرد مرا</Beit>
<Beit name="6">
ای شه شطرنج فلک مات مرا برد تو را</Beit>
<Beit name="7">
ای ملک آن تخت تو را تخته این نرد مرا</Beit>
<Beit name="8">
تشنه و مستسقی تو گشته‌ام ای بحر چنانک</Beit>
<Beit name="9">
بحر محیط ار بخورم باشد درخورد مرا</Beit>
<Beit name="10">
حسن غریب تو مرا کرد غریب دو جهان</Beit>
<Beit name="11">
فردی تو چون نکند از همگان فرد مرا</Beit>
<Beit name="12">
رفتم هنگام خزان سوی رزان دست گزان</Beit>
<Beit name="13">
نوحه گر هجر تو شد هر ورق زرد مرا</Beit>
<Beit name="14">
فتنه عشاق کند آن رخ چون روز تو را</Beit>
<Beit name="15">
شهره آفاق کند این دل شب گرد مرا</Beit>
<Beit name="16">
راست چو شقه علمت رقص کنانم ز هوا</Beit>
<Beit name="17">
بال مرا بازگشا خوش خوش و منورد مرا</Beit>
<Beit name="18">
صبح دم سرد زند از پی خورشید زند</Beit>
<Beit name="19">
از پی خورشید تو است این نفس سرد مرا</Beit>
<Beit name="20">
جزو ز جزوی چو برید از تن تو درد کند</Beit>
<Beit name="21">
جزو من از کل ببرد چون نبود درد مرا</Beit>
<Beit name="22">
بنده آنم که مرا بی‌گنه آزرده کند</Beit>
<Beit name="23">
چون صفتی دارد از آن مه که بیازرد مرا</Beit>
<Beit name="24">
هر کسکی را هوسی قسم قضا و قدر است</Beit>
<Beit name="25">
عشق وی آورد قضا هدیه ره آورد مرا</Beit>
<Beit name="26">
اسب سخن بیش مران در ره جان گرد مکن</Beit>
<Beit name="27">
گر چه که خود سرمه جان آمد آن گرد مرا</Beit>
</Poem>
<Poem name="44">
<Beit name="0">
در دو جهان لطیف و خوش همچو امیر ما کجا</Beit>
<Beit name="1">
ابروی او گره نشد گر چه که دید صد خطا</Beit>
<Beit name="2">
چشم گشا و رو نگر جرم بیار و خو نگر</Beit>
<Beit name="3">
خوی چو آب جو نگر جمله طراوت و صفا</Beit>
<Beit name="4">
من ز سلام گرم او آب شدم ز شرم او</Beit>
<Beit name="5">
وز سخنان نرم او آب شوند سنگ‌ها</Beit>
<Beit name="6">
زهر به پیش او ببر تا کندش به از شکر</Beit>
<Beit name="7">
قهر به پیش او بنه تا کندش همه رضا</Beit>
<Beit name="8">
آب حیات او ببین هیچ مترس از اجل</Beit>
<Beit name="9">
در دو در رضای او هیچ ملرز از قضا</Beit>
<Beit name="10">
سجده کنی به پیش او عزت مسجدت دهد</Beit>
<Beit name="11">
ای که تو خوار گشته‌ای زیر قدم چو بوریا</Beit>
<Beit name="12">
خواندم امیر عشق را فهم بدین شود تو را</Beit>
<Beit name="13">
چونک تو رهن صورتی صورت توست ره نما</Beit>
<Beit name="14">
از تو دل ار سفر کند با تپش جگر کند</Beit>
<Beit name="15">
بر سر پاست منتظر تا تو بگوییش بیا</Beit>
<Beit name="16">
دل چو کبوتری اگر می‌بپرد ز بام تو</Beit>
<Beit name="17">
هست خیال بام تو قبله جانش در هوا</Beit>
<Beit name="18">
بام و هوا تویی و بس نیست روی بجز هوس</Beit>
<Beit name="19">
آب حیات جان تویی صورت‌ها همه سقا</Beit>
<Beit name="20">
دور مرو سفر مجو پیش تو است ماه تو</Beit>
<Beit name="21">
نعره مزن که زیر لب می‌شنود ز تو دعا</Beit>
<Beit name="22">
می‌شنود دعای تو می‌دهدت جواب او</Beit>
<Beit name="23">
کای کر من کری بهل گوش تمام برگشا</Beit>
<Beit name="24">
گر نه حدیث او بدی جان تو آه کی زدی</Beit>
<Beit name="25">
آه بزن که آه تو راه کند سوی خدا</Beit>
<Beit name="26">
چرخ زنان بدان خوشم کآب به بوستان کشم</Beit>
<Beit name="27">
میوه رسد ز آب جان شوره و سنگ و ریگ را</Beit>
<Beit name="28">
باغ چو زرد و خشک شد تا بخورد ز آب جان</Beit>
<Beit name="29">
شاخ شکسته را بگو آب خور و بیازما</Beit>
<Beit name="30">
شب برود بیا به گه تا شنوی حدیث شه</Beit>
<Beit name="31">
شب همه شب مثال مه تا به سحر مشین ز پا</Beit>
</Poem>
<Poem name="45">
<Beit name="0">
با لب او چه خوش بود گفت و شنید و ماجرا</Beit>
<Beit name="1">
خاصه که در گشاید و گوید خواجه اندرآ</Beit>
<Beit name="2">
با لب خشک گوید او قصه چشمه خضر</Beit>
<Beit name="3">
بر قد مرد می‌برد درزی عشق او قبا</Beit>
<Beit name="4">
مست شوند چشم‌ها از سکرات چشم او</Beit>
<Beit name="5">
رقص کنان درخت‌ها پیش لطافت صبا</Beit>
<Beit name="6">
بلبل با درخت گل گوید چیست در دلت</Beit>
<Beit name="7">
این دم در میان بنه نیست کسی تویی و ما</Beit>
<Beit name="8">
گوید تا تو با تویی هیچ مدار این طمع</Beit>
<Beit name="9">
جهد نمای تا بری رخت توی از این سرا</Beit>
<Beit name="10">
چشمه سوزن هوس تنگ بود یقین بدان</Beit>
<Beit name="11">
ره ندهد به ریسمان چونک ببیندش دوتا</Beit>
<Beit name="12">
بنگر آفتاب را تا به گلو در آتشی</Beit>
<Beit name="13">
تا که ز روی او شود روی زمین پر از ضیا</Beit>
<Beit name="14">
چونک کلیم حق بشد سوی درخت آتشین</Beit>
<Beit name="15">
گفت من آب کوثرم کفش برون کن و بیا</Beit>
<Beit name="16">
هیچ مترس ز آتشم زانک من آبم و خوشم</Beit>
<Beit name="17">
جانب دولت آمدی صدر تراست مرحبا</Beit>
<Beit name="18">
جوهریی و لعل کان جان مکان و لامکان</Beit>
<Beit name="19">
نادره زمانه‌ای خلق کجا و تو کجا</Beit>
<Beit name="20">
بارگه عطا شود از کف عشق هر کفی</Beit>
<Beit name="21">
کارگه وفا شود از تو جهان بی‌وفا</Beit>
<Beit name="22">
ز اول روز آمدی ساغر خسروی به کف</Beit>
<Beit name="23">
جانب بزم می‌کشی جان مرا که الصلا</Beit>
<Beit name="24">
دل چه شود چو دست دل گیرد دست دلبری</Beit>
<Beit name="25">
مس چه شود چو بشنود بانگ و صلای کیمیا</Beit>
<Beit name="26">
آمد دلبری عجب نیزه به دست چون عرب</Beit>
<Beit name="27">
گفتم هست خدمتی گفت تعال عندنا</Beit>
<Beit name="28">
جست دلم که من دوم گفت خرد که من روم</Beit>
<Beit name="29">
کرد اشارت از کرم گفت بلی کلا کما</Beit>
<Beit name="30">
خوان چو رسید از آسمان دست بشوی و هم دهان</Beit>
<Beit name="31">
تا که نیاید از کفت بوی پیاز و گندنا</Beit>
<Beit name="32">
کان نمک رسید هین گر تو ملیح و عاشقی</Beit>
<Beit name="33">
کاس ستان و کاسه ده شور گزین نه شوربا</Beit>
<Beit name="34">
بسته کنم من این دو لب تا که چراغ روز و شب</Beit>
<Beit name="35">
هم به زبانه زبان گوید قصه با شما</Beit>
</Poem>
<Poem name="46">
<Beit name="0">
دی بنواخت یار من بنده غم رسیده را</Beit>
<Beit name="1">
داد ز خویش چاشنی جان ستم چشیده را</Beit>
<Beit name="2">
هوش فزود هوش را حلقه نمود گوش را</Beit>
<Beit name="3">
جوش نمود نوش را نور فزود دیده را</Beit>
<Beit name="4">
گفت که ای نزار من خسته و ترسگار من</Beit>
<Beit name="5">
من نفروشم از کرم بنده خودخریده را</Beit>
<Beit name="6">
بین که چه داد می‌کند بین چه گشاد می‌کند</Beit>
<Beit name="7">
یوسف یاد می‌کند عاشق کف بریده را</Beit>
<Beit name="8">
داشت مرا چو جان خود رفت ز من گمان بد</Beit>
<Beit name="9">
بر کتفم نهاد او خلعت نورسیده را</Beit>
<Beit name="10">
عاجز و بی‌کسم مبین اشک چو اطلسم مبین</Beit>
<Beit name="11">
در تن من کشیده بین اطلس زرکشیده را</Beit>
<Beit name="12">
هر که بود در این طلب بس عجبست و بوالعجب</Beit>
<Beit name="13">
صد طربست در طرب جان ز خود رهیده را</Beit>
<Beit name="14">
چاشنی جنون او خوشتر یا فسون او</Beit>
<Beit name="15">
چونک نهفته لب گزد خسته غم گزیده را</Beit>
<Beit name="16">
وعده دهد به یار خود گل دهد از کنار خود</Beit>
<Beit name="17">
پر کند از خمار خود دیده خون چکیده را</Beit>
<Beit name="18">
کحل نظر در او نهد دست کرم بر او زند</Beit>
<Beit name="19">
سینه بسوزد از حسد این فلک خمیده را</Beit>
<Beit name="20">
جام می الست خود خویش دهد به سمت خود</Beit>
<Beit name="21">
طبل زند به دست خود باز دل پریده را</Beit>
<Beit name="22">
بهر خدای را خمش خوی سکوت را مکش</Beit>
<Beit name="23">
چون که عصیده می‌رسد کوته کن قصیده را</Beit>
<Beit name="24">
مفتعلن مفاعلن مفتعلن مفاعلن</Beit>
<Beit name="25">
در مگشا و کم نما گلشن نورسیده را</Beit>
</Poem>
<Poem name="47">
<Beit name="0">
ای که تو ماه آسمان ماه کجا و تو کجا</Beit>
<Beit name="1">
در رخ مه کجا بود این کر و فر و کبریا</Beit>
<Beit name="2">
جمله به ماه عاشق و ماه اسیر عشق تو</Beit>
<Beit name="3">
ناله کنان ز درد تو لابه کنان که ای خدا</Beit>
<Beit name="4">
سجده کنند مهر و مه پیش رخ چو آتشت</Beit>
<Beit name="5">
چونک کند جمال تو با مه و مهر ماجرا</Beit>
<Beit name="6">
آمد دوش مه که تا سجده برد به پیش تو</Beit>
<Beit name="7">
غیرت عاشقان تو نعره زنان که رو میا</Beit>
<Beit name="8">
خوش بخرام بر زمین تا شکفند جان‌ها</Beit>
<Beit name="9">
تا که ملک فروکند سر ز دریچه سما</Beit>
<Beit name="10">
چونک شوی ز روی تو برق جهنده هر دلی</Beit>
<Beit name="11">
دست به چشم برنهد از پی حفظ دیده‌ها</Beit>
<Beit name="12">
هر چه بیافت باغ دل از طرب و شکفتگی</Beit>
<Beit name="13">
از دی این فراق شد حاصل او همه هبا</Beit>
<Beit name="14">
زرد شدست باغ جان از غم هجر چون خزان</Beit>
<Beit name="15">
کی برسد بهار تو تا بنماییش نما</Beit>
<Beit name="16">
بر سر کوی تو دلم زار نزار خفت دی</Beit>
<Beit name="17">
کرد خیال تو گذر دید بدان صفت ورا</Beit>
<Beit name="18">
گفت چگونه‌ای از این عارضه گران بگو</Beit>
<Beit name="19">
کز تنکی ز دیده‌ها رفت تن تو در خفا</Beit>
<Beit name="20">
گفت و گذشت او ز من لیک ز ذوق آن سخن</Beit>
<Beit name="21">
صحت یافت این دلم یا رب تش دهی جزا</Beit>
</Poem>
<Poem name="48">
<Beit name="0">
ماه درست را ببین کو بشکست خواب ما</Beit>
<Beit name="1">
تافت ز چرخ هفتمین در وطن خراب ما</Beit>
<Beit name="2">
خواب ببر ز چشم ما چون ز تو روز گشت شب</Beit>
<Beit name="3">
آب مده به تشنگان عشق بس است آب ما</Beit>
<Beit name="4">
جمله ره چکیده خون از سر تیغ عشق او</Beit>
<Beit name="5">
جمله کو گرفته بو از جگر کباب ما</Beit>
<Beit name="6">
شکر باکرانه را شکر بی‌کرانه گفت</Beit>
<Beit name="7">
غره شدی به ذوق خود بشنو این جواب ما</Beit>
<Beit name="8">
روترشی چرا مگر صاف نبد شراب تو</Beit>
<Beit name="9">
از پی امتحان بخور یک قدح از شراب ما</Beit>
<Beit name="10">
تا چه شوند عاشقان روز وصال ای خدا</Beit>
<Beit name="11">
چونک ز هم بشد جهان از بت بانقاب ما</Beit>
<Beit name="12">
از تبریز شمس دین روی نمود عاشقان</Beit>
<Beit name="13">
ای که هزار آفرین بر مه و آفتاب ما</Beit>
</Poem>
<Poem name="49">
<Beit name="0">
با تو حیات و زندگی بی‌تو فنا و مردنا</Beit>
<Beit name="1">
زانک تو آفتابی و بی‌تو بود فسردنا</Beit>
<Beit name="2">
خلق بر این بساط‌ها بر کف تو چو مهره‌ای</Beit>
<Beit name="3">
هم ز تو ماه گشتنا هم ز تو مهره بردنا</Beit>
<Beit name="4">
گفت دمم چه می‌دهی دم به تو من سپرده‌ام</Beit>
<Beit name="5">
من ز تو بی‌خبر نیم در دم دم سپردنا</Beit>
<Beit name="6">
پیش به سجده می‌شدم پست خمیده چون شتر</Beit>
<Beit name="7">
خنده زنان گشاد لب گفت درازگردنا</Beit>
<Beit name="8">
بین که چه خواهی کردنا بین که چه خواهی کردنا</Beit>
<Beit name="9">
گردن دراز کرده‌ای پنبه بخواهی خوردنا</Beit>
</Poem>
<Poem name="50">
<Beit name="0">
ای بگرفته از وفا گوشه کران چرا چرا</Beit>
<Beit name="1">
بر من خسته کرده‌ای روی گران چرا چرا</Beit>
<Beit name="2">
بر دل من که جای تست کارگه وفای تست</Beit>
<Beit name="3">
هر نفسی همی‌زنی زخم سنان چرا چرا</Beit>
<Beit name="4">
گوهر نو به گوهری برد سبق ز مشتری</Beit>
<Beit name="5">
جان و جهان همی‌بری جان و جهان چرا چرا</Beit>
<Beit name="6">
چشمه خضر و کوثری ز آب حیات خوشتری</Beit>
<Beit name="7">
ز آتش هجر تو منم خشک دهان چرا چرا</Beit>
<Beit name="8">
مهر تو جان نهان بود مهر تو بی‌نشان بود</Beit>
<Beit name="9">
در دل من ز بهر تو نقش و نشان چرا چرا</Beit>
<Beit name="10">
گفت که جان جان منم دیدن جان طمع مکن</Beit>
<Beit name="11">
ای بنموده روی تو صورت جان چرا چرا</Beit>
<Beit name="12">
ای تو به نور مستقل وی ز تو اختران خجل</Beit>
<Beit name="13">
بس دودلی میان دل ز ابر گمان چرا چرا</Beit>
</Poem>
<Poem name="51">
<Beit name="0">
گر تو ملولی ای پدر جانب یار من بیا</Beit>
<Beit name="1">
تا که بهار جان‌ها تازه کند دل تو را</Beit>
<Beit name="2">
بوی سلام یار من لخلخه بهار من</Beit>
<Beit name="3">
باغ و گل و ثمار من آرد سوی جان صبا</Beit>
<Beit name="4">
مستی و طرفه مستیی هستی و طرفه هستیی</Beit>
<Beit name="5">
ملک و درازدستیی نعره زنان که الصلا</Beit>
<Beit name="6">
پای بکوب و دست زن دست در آن دو شست زن</Beit>
<Beit name="7">
پیش دو نرگس خوشش کشته نگر دل مرا</Beit>
<Beit name="8">
زنده به عشق سرکشم بینی جان چرا کشم</Beit>
<Beit name="9">
پهلوی یار خود خوشم یاوه چرا روم چرا</Beit>
<Beit name="10">
جان چو سوی وطن رود آب به جوی من رود</Beit>
<Beit name="11">
تا سوی گولخن رود طبع خسیس ژاژخا</Beit>
<Beit name="12">
دیدن خسرو زمن شعشعه عقار من</Beit>
<Beit name="13">
سخت خوش است این وطن می‌نروم از این سرا</Beit>
<Beit name="14">
جان طرب پرست ما عقل خراب مست ما</Beit>
<Beit name="15">
ساغر جان به دست ما سخت خوش است ای خدا</Beit>
<Beit name="16">
هوش برفت گو برو جایزه گو بشو گرو</Beit>
<Beit name="17">
روز شدشت گو بشو بی‌شب و روز تو بیا</Beit>
<Beit name="18">
مست رود نگار من در بر و در کنار من</Beit>
<Beit name="19">
هیچ مگو که یار من باکرمست و باوفا</Beit>
<Beit name="20">
آمد جان جان من کوری دشمنان من</Beit>
<Beit name="21">
رونق گلستان من زینت روضه رضا</Beit>
</Poem>
<Poem name="52">
<Beit name="0">
چون همه عشق روی تست جمله رضای نفس ما</Beit>
<Beit name="1">
کفر شدست لاجرم ترک هوای نفس ما</Beit>
<Beit name="2">
چونک به عشق زنده شد قصد غزاش چون کنم</Beit>
<Beit name="3">
غمزه خونی تو شد حج و غزای نفس ما</Beit>
<Beit name="4">
نیست ز نفس ما مگر نقش و نشان سایه‌ای</Beit>
<Beit name="5">
چون به خم دو زلف تست مسکن و جای نفس ما</Beit>
<Beit name="6">
عشق فروخت آتشی کآب حیات از او خجل</Beit>
<Beit name="7">
پرس که از برای که آن ز برای نفس ما</Beit>
<Beit name="8">
هژده هزار عالم عیش و مراد عرضه شد</Beit>
<Beit name="9">
جز به جمال تو نبود جوشش و رای نفس ما</Beit>
<Beit name="10">
دوزخ جای کافران جنت جای مؤمنان</Beit>
<Beit name="11">
عشق برای عاشقان محو سزای نفس ما</Beit>
<Beit name="12">
اصل حقیقت وفا سر خلاصه رضا</Beit>
<Beit name="13">
خواجه روح شمس دین بود صفای نفس ما</Beit>
<Beit name="14">
در عوض عبیر جان در بدن هزار سنگ</Beit>
<Beit name="15">
از تبریز خاک را کحل ضیای نفس ما</Beit>
</Poem>
<Poem name="53">
<Beit name="0">
عشق تو آورد قدح پر ز بلاها</Beit>
<Beit name="1">
گفتم می می‌نخورم پیش تو شاها</Beit>
<Beit name="2">
داد می معرفتش آن شکرستان</Beit>
<Beit name="3">
مست شدم برد مرا تا به کجاها</Beit>
<Beit name="4">
از طرفی روح امین آمد پنهان</Beit>
<Beit name="5">
پیش دویدم که ببین کار و کیاها</Beit>
<Beit name="6">
گفتم ای سر خدا روی نهان کن</Beit>
<Beit name="7">
شکر خدا کرد و ثنا گفت دعاها</Beit>
<Beit name="8">
گفتم خود آن نشود عاشق پنهان</Beit>
<Beit name="9">
چیست که آن پرده شود پیش صفاها</Beit>
<Beit name="10">
عشق چو خون خواره شود وای از او وای</Beit>
<Beit name="11">
کوه احد پاره شود خاصه چو ماها</Beit>
<Beit name="12">
شاد دمی کان شه من آید خندان</Beit>
<Beit name="13">
باز گشاید به کرم بند قباها</Beit>
<Beit name="14">
گوید افسرده شدی بی‌نظر ما</Beit>
<Beit name="15">
پیشتر آ تا بزند بر تو هواها</Beit>
<Beit name="16">
گوید کان لطف تو کو ای همه خوبی</Beit>
<Beit name="17">
بنده خود را بنما بندگشاها</Beit>
<Beit name="18">
گوید نی تازه شوی هیچ مخور غم</Beit>
<Beit name="19">
تازه‌تر از نرگس و گل وقت صباها</Beit>
<Beit name="20">
گویم ای داده دوا هر دو جهان را</Beit>
<Beit name="21">
نیست مرا جز لب تو جان دواها</Beit>
<Beit name="22">
میوه هر شاخ و شجر هست گوایش</Beit>
<Beit name="23">
روی چو زر و اشک مرا هست گواها</Beit>
</Poem>
<Poem name="54">
<Beit name="0">
از این اقبالگاه خوش مشو یک دم دلا تنها</Beit>
<Beit name="1">
دمی می نوش باده جان و یک لحظه شکر می‌خا</Beit>
<Beit name="2">
به باطن همچو عقل کل به ظاهر همچو تنگ گل</Beit>
<Beit name="3">
دمی الهام امر قل دمی تشریف اعطینا</Beit>
<Beit name="4">
تصورهای روحانی خوشی بی‌پشیمانی</Beit>
<Beit name="5">
ز رزم و بزم پنهانی ز سر سر او اخفی</Beit>
<Beit name="6">
ملاحت‌های هر چهره از آن دریاست یک قطره</Beit>
<Beit name="7">
به قطره سیر کی گردد کسی کش هست استسقا</Beit>
<Beit name="8">
دلا زین تنگ زندان‌ها رهی داری به میدان‌ها</Beit>
<Beit name="9">
مگر خفته‌ست پای تو تو پنداری نداری پا</Beit>
<Beit name="10">
چه روزی‌هاست پنهانی جز این روزی که می‌جویی</Beit>
<Beit name="11">
چه نان‌ها پخته‌اند ای جان برون از صنعت نانبا</Beit>
<Beit name="12">
تو دو دیده فروبندی و گویی روز روشن کو</Beit>
<Beit name="13">
زند خورشید بر چشمت که اینک من تو در بگشا</Beit>
<Beit name="14">
از این سو می‌کشانندت و زان سو می‌کشانندت</Beit>
<Beit name="15">
مرو ای ناب با دردی بپر زین درد رو بالا</Beit>
<Beit name="16">
هر اندیشه که می‌پوشی درون خلوت سینه</Beit>
<Beit name="17">
نشان و رنگ اندیشه ز دل پیداست بر سیما</Beit>
<Beit name="18">
ضمیر هر درخت ای جان ز هر دانه که می‌نوشد</Beit>
<Beit name="19">
شود بر شاخ و برگ او نتیجه شرب او پیدا</Beit>
<Beit name="20">
ز دانه سیب اگر نوشد بروید برگ سیب از وی</Beit>
<Beit name="21">
ز دانه تمر اگر نوشد بروید بر سرش خرما</Beit>
<Beit name="22">
چنانک از رنگ رنجوران طبیب از علت آگه شد</Beit>
<Beit name="23">
ز رنگ و روی چشم تو به دینت پی برد بینا</Beit>
<Beit name="24">
ببیند حال دین تو بداند مهر و کین تو</Beit>
<Beit name="25">
ز رنگت لیک پوشاند نگرداند تو را رسوا</Beit>
<Beit name="26">
نظر در نامه می‌دارد ولی با لب نمی‌خواند</Beit>
<Beit name="27">
همی‌داند کز این حامل چه صورت زایدش فردا</Beit>
<Beit name="28">
وگر برگوید از دیده بگوید رمز و پوشیده</Beit>
<Beit name="29">
اگر درد طلب داری بدانی نکته و ایما</Beit>
<Beit name="30">
وگر درد طلب نبود صریحا گفته گیر این را</Beit>
<Beit name="31">
فسانه دیگران دانی حواله می‌کنی هر جا</Beit>
</Poem>
<Poem name="55">
<Beit name="0">
شب قدر است جسم تو کز او یابند دولت‌ها</Beit>
<Beit name="1">
مه بدرست روح تو کز او بشکافت ظلمت‌ها</Beit>
<Beit name="2">
مگر تقویم یزدانی که طالع‌ها در او باشد</Beit>
<Beit name="3">
مگر دریای غفرانی کز او شویند زلت‌ها</Beit>
<Beit name="4">
مگر تو لوح محفوظی که درس غیب از او گیرند</Beit>
<Beit name="5">
و یا گنجینه رحمت کز او پوشند خلعت‌ها</Beit>
<Beit name="6">
عجب تو بیت معموری که طوافانش املاکند</Beit>
<Beit name="7">
عجب تو رق منشوری کز او نوشند شربت‌ها</Beit>
<Beit name="8">
و یا آن روح بی‌چونی کز این‌ها جمله بیرونی</Beit>
<Beit name="9">
که در وی سرنگون آمد تأمل‌ها و فکرت‌ها</Beit>
<Beit name="10">
ولی برتافت بر چون‌ها مشارق‌های بی‌چونی</Beit>
<Beit name="11">
بر آثار لطیف تو غلط گشتند الفت‌ها</Beit>
<Beit name="12">
عجایب یوسفی چون مه که عکس اوست در صد چه</Beit>
<Beit name="13">
از او افتاده یعقوبان به دام و جاه ملت‌ها</Beit>
<Beit name="14">
چو زلف خود رسن سازد ز چه‌هاشان براندازد</Beit>
<Beit name="15">
کشدشان در بر رحمت رهاندشان ز حیرت‌ها</Beit>
<Beit name="16">
چو از حیرت گذر یابد صفات آن را که دریابد</Beit>
<Beit name="17">
خمش که بس شکسته شد عبارت‌ها و عبرت‌ها</Beit>
</Poem>
<Poem name="56">
<Beit name="0">
عطارد مشتری باید متاع آسمانی را</Beit>
<Beit name="1">
مهی مریخ چشم ارزد چراغ آن جهانی را</Beit>
<Beit name="2">
چو چشمی مقترن گردد بدان غیبی چراغ جان</Beit>
<Beit name="3">
ببیند بی‌قرینه او قرینان نهانی را</Beit>
<Beit name="4">
یکی جان عجب باید که داند جان فدا کردن</Beit>
<Beit name="5">
دو چشم معنوی باید عروسان معانی را</Beit>
<Beit name="6">
یکی چشمیست بشکفته صقال روح پذرفته</Beit>
<Beit name="7">
چو نرگس خواب او رفته برای باغبانی را</Beit>
<Beit name="8">
چنین باغ و چنین شش جو پس این پنج و این شش جو</Beit>
<Beit name="9">
قیاسی نیست کمتر جو قیاس اقترانی را</Beit>
<Beit name="10">
به صف‌ها رایت نصرت به شب‌ها حارس امت</Beit>
<Beit name="11">
نهاده بر کف وحدت در سبع المثانی را</Beit>
<Beit name="12">
شکسته پشت شیطان را بدیده روی سلطان را</Beit>
<Beit name="13">
که هر خس از بنا داند به استدلال بانی را</Beit>
<Beit name="14">
زهی صافی زهی حری مثال می خوشی مری</Beit>
<Beit name="15">
کسی دزدد چنین دری که بگذارد عوانی را</Beit>
<Beit name="16">
الی البحر توجهنا و من عذب تفکهنا</Beit>
<Beit name="17">
لقینا الدر مجانا فلا نبغی الدنانی را</Beit>
<Beit name="18">
لقیت الماء عطشانا لقیت الرزق عریانا</Beit>
<Beit name="19">
صحبت اللیث احیانا فلا اخشی السنانی را</Beit>
<Beit name="20">
توی موسی عهد خود درآ در بحر جزر و مد</Beit>
<Beit name="21">
ره فرعون باید زد رها کن این شبانی را</Beit>
<Beit name="22">
الا ساقی به جان تو به اقبال جوان تو</Beit>
<Beit name="23">
به ما ده از بنان تو شراب ارغوانی را</Beit>
<Beit name="24">
بگردان باده شاهی که همدردی و همراهی</Beit>
<Beit name="25">
نشان درد اگر خواهی بیا بنگر نشانی را</Beit>
<Beit name="26">
بیا درده می احمر که هم بحر است و هم گوهر</Beit>
<Beit name="27">
برهنه کن به یک ساغر حریف امتحانی را</Beit>
<Beit name="28">
برو ای رهزن مستان رها کن حیله و دستان</Beit>
<Beit name="29">
که ره نبود در این بستان دغا و قلتبانی را</Beit>
<Beit name="30">
جواب آنک می‌گوید به زر نخریده‌ای جان را</Beit>
<Beit name="31">
که هندو قدر نشناسد متاع رایگانی را</Beit>
</Poem>
<Poem name="57">
<Beit name="0">
مسلمانان مسلمانان چه باید گفت یاری را</Beit>
<Beit name="1">
که صد فردوس می‌سازد جمالش نیم خاری را</Beit>
<Beit name="2">
مکان‌ها بی‌مکان گردد زمین‌ها جمله کان گردد</Beit>
<Beit name="3">
چو عشق او دهد تشریف یک لحظه دیاری را</Beit>
<Beit name="4">
خداوندا زهی نوری لطافت بخش هر حوری</Beit>
<Beit name="5">
که آب زندگی سازد ز روی لطف ناری را</Beit>
<Beit name="6">
چو لطفش را بیفشارد هزاران نوبهار آرد</Beit>
<Beit name="7">
چه نقصان گر ز غیرت او زند برهم بهاری را</Beit>
<Beit name="8">
جمالش آفتاب آمد جهان او را نقاب آمد</Beit>
<Beit name="9">
ولیکن نقش کی بیند بجز نقش و نگاری را</Beit>
<Beit name="10">
جمال گل گواه آمد که بخشش‌ها ز شاه آمد</Beit>
<Beit name="11">
اگر چه گل بنشناسد هوای سازواری را</Beit>
<Beit name="12">
اگر گل را خبر بودی همیشه سرخ و تر بودی</Beit>
<Beit name="13">
ازیرا آفتی ناید حیات هوشیاری را</Beit>
<Beit name="14">
به دست آور نگاری تو کز این دستست کار تو</Beit>
<Beit name="15">
چرا باید سپردن جان نگاری جان سپاری را</Beit>
<Beit name="16">
ز شمس الدین تبریزی منم قاصد به خون ریزی</Beit>
<Beit name="17">
که عشقی هست در دستم که ماند ذوالفقاری را</Beit>
</Poem>
<Poem name="58">
<Beit name="0">
رسید آن شه رسید آن شه بیارایید ایوان را</Beit>
<Beit name="1">
فروبرید ساعدها برای خوب کنعان را</Beit>
<Beit name="2">
چو آمد جان جان جان نشاید برد نام جان</Beit>
<Beit name="3">
به پیشش جان چه کار آید مگر از بهر قربان را</Beit>
<Beit name="4">
بدم بی‌عشق گمراهی درآمد عشق ناگاهی</Beit>
<Beit name="5">
بدم کوهی شدم کاهی برای اسب سلطان را</Beit>
<Beit name="6">
گر ترکست و تاجیکست بدو این بنده نزدیکست</Beit>
<Beit name="7">
چو جان با تن ولیکن تن نبیند هیچ مر جان را</Beit>
<Beit name="8">
هلا یاران که بخت آمد گه ایثار رخت آمد</Beit>
<Beit name="9">
سلیمانی به تخت آمد برای عزل شیطان را</Beit>
<Beit name="10">
بجه از جا چه می‌پایی چرا بی‌دست و بی‌پایی</Beit>
<Beit name="11">
نمی‌دانی ز هدهد جو ره قصر سلیمان را</Beit>
<Beit name="12">
بکن آن جا مناجاتت بگو اسرار و حاجاتت</Beit>
<Beit name="13">
سلیمان خود همی‌داند زبان جمله مرغان را</Beit>
<Beit name="14">
سخن بادست ای بنده کند دل را پراکنده</Beit>
<Beit name="15">
ولیکن اوش فرماید که گرد آور پریشان را</Beit>
</Poem>
<Poem name="59">
<Beit name="0">
تو از خواری همی‌نالی نمی‌بینی عنایت‌ها</Beit>
<Beit name="1">
مخواه از حق عنایت‌ها و یا کم کن شکایت‌ها</Beit>
<Beit name="2">
تو را عزت همی‌باید که آن فرعون را شاید</Beit>
<Beit name="3">
بده آن عشق و بستان تو چو فرعون این ولایت‌ها</Beit>
<Beit name="4">
خنک جانی که خواری را به جان ز اول نهد بر سر</Beit>
<Beit name="5">
پی اومید آن بختی که هست اندر نهایت‌ها</Beit>
<Beit name="6">
دهان پرپست می‌خواهی مزن سرنای دولت را</Beit>
<Beit name="7">
نتاند خواندن مقری دهان پرپست آیت‌ها</Beit>
<Beit name="8">
ازان دریا هزاران شاخ شد هر سوی و جویی شد</Beit>
<Beit name="9">
به باغ جان هر خلقی کند آن جو کفایت‌ها</Beit>
<Beit name="10">
دلا منگر به هر شاخی که در تنگی فرومانی</Beit>
<Beit name="11">
به اول بنگر و آخر که جمع آیند غایت‌ها</Beit>
<Beit name="12">
اگر خوکی فتد در مشک و آدم زاد در سرگین</Beit>
<Beit name="13">
رود هر یک به اصل خود ز ارزاق و کفایت‌ها</Beit>
<Beit name="14">
سگ گرگین این در به ز شیران همه عالم</Beit>
<Beit name="15">
که لاف عشق حق دارد و او داند وقایت‌ها</Beit>
<Beit name="16">
تو بدنامی عاشق را منه با خواری دونان</Beit>
<Beit name="17">
که هست اندر قفای او ز شاه عشق رایت‌ها</Beit>
<Beit name="18">
چو دیگ از زر بود او را سیه رویی چه غم آرد</Beit>
<Beit name="19">
که از جانش همی‌تابد به هر زخمی حکایت‌ها</Beit>
<Beit name="20">
تو شادی کن ز شمس الدین تبریزی و از عشقش</Beit>
<Beit name="21">
که از عشقش صفا یابی و از لطفش حمایت‌ها</Beit>
</Poem>
<Poem name="60">
<Beit name="0">
ایا نور رخ موسی مکن اعمی صفورا را</Beit>
<Beit name="1">
چنین عشقی نهادستی به نورش چشم بینا را</Beit>
<Beit name="2">
منم ای برق رام تو برای صید و دام تو</Beit>
<Beit name="3">
گهی بر رکن بام تو گهی بگرفته صحرا را</Beit>
<Beit name="4">
چه داند دام بیچاره فریب مرغ آواره</Beit>
<Beit name="5">
چه داند یوسف مصری غم و درد زلیخا را</Beit>
<Beit name="6">
گریبان گیر و این جا کش کسی را که تو خواهی خوش</Beit>
<Beit name="7">
که من دامم تو صیادی چه پنهان صنعتی یارا</Beit>
<Beit name="8">
چو شهر لوط ویرانم چو چشم لوط حیرانم</Beit>
<Beit name="9">
سبب خواهم که واپرسم ندارم زهره و یارا</Beit>
<Beit name="10">
اگر عطار عاشق بد سنایی شاه و فایق بد</Beit>
<Beit name="11">
نه اینم من نه آنم من که گم کردم سر و پا را</Beit>
<Beit name="12">
یکی آهم کز این آهم بسوزد دشت و خرگاهم</Beit>
<Beit name="13">
یکی گوشم که من وقفم شهنشاه شکرخا را</Beit>
<Beit name="14">
خمش کن در خموشی جان کشد چون کهربا آن را</Beit>
<Beit name="15">
که جانش مستعد باشد کشاکش‌های بالا را</Beit>
</Poem>
<Poem name="61">
<Beit name="0">
هلا ای زهره زهرا بکش آن گوش زهرا را</Beit>
<Beit name="1">
تقاضایی نهادستی در این جذبه دل ما را</Beit>
<Beit name="2">
منم ناکام کام تو برای صید و دام تو</Beit>
<Beit name="3">
گهی بر رکن بام تو گهی بگرفته صحرا را</Beit>
<Beit name="4">
چه داند دام بیچاره فریب مرغ آواره</Beit>
<Beit name="5">
چه داند یوسف مصری نتیجه شور و غوغا را</Beit>
<Beit name="6">
گریبان گیر و این جا کش کسی را که تو خواهی خوش</Beit>
<Beit name="7">
که من دامم تو صیادی چه پنهان صنعتی یارا</Beit>
<Beit name="8">
چو شهر لوط ویرانم چو چشم لوط حیرانم</Beit>
<Beit name="9">
سبب خواهم که واپرسم ندارم زهره و یارا</Beit>
<Beit name="10">
اگر عطار عاشق بد سنایی شاه و فایق بد</Beit>
<Beit name="11">
نه اینم من نه آنم من که گم کردم سر و پا را</Beit>
<Beit name="12">
یکی آهم کز این آهم بسوزد دشت و خرگاهم</Beit>
<Beit name="13">
یکی گوشم که من وقفم شهنشاه شکرخا را</Beit>
<Beit name="14">
خمش کن در خموشی جان کشد چون کهربا آن را</Beit>
<Beit name="15">
که جانش مستعد باشد کشاکش‌های بالا را</Beit>
</Poem>
<Poem name="62">
<Beit name="0">
بهار آمد بهار آمد سلام آورد مستان را</Beit>
<Beit name="1">
از آن پیغامبر خوبان پیام آورد مستان را</Beit>
<Beit name="2">
زبان سوسن از ساقی کرامت‌های مستان گفت</Beit>
<Beit name="3">
شنید آن سرو از سوسن قیام آورد مستان را</Beit>
<Beit name="4">
ز اول باغ در مجلس نثار آورد آنگه نقل</Beit>
<Beit name="5">
چو دید از لاله کوهی که جام آورد مستان را</Beit>
<Beit name="6">
ز گریه ابر نیسانی دم سرد زمستانی</Beit>
<Beit name="7">
چه حیلت کرد کز پرده به دام آورد مستان را</Beit>
<Beit name="8">
سقاهم ربهم خوردند و نام و ننگ گم کردند</Beit>
<Beit name="9">
چو آمد نامه ساقی چه نام آورد مستان را</Beit>
<Beit name="10">
درون مجمر دل‌ها سپند و عود می‌سوزد</Beit>
<Beit name="11">
که سرمای فراق او زکام آورد مستان را</Beit>
<Beit name="12">
درآ در گلشن باقی برآ بر بام کان ساقی</Beit>
<Beit name="13">
ز پنهان خانه غیبی پیام آورد مستان را</Beit>
<Beit name="14">
چو خوبان حله پوشیدند درآ در باغ و پس بنگر</Beit>
<Beit name="15">
که ساقی هر چه درباید تمام آورد مستان را</Beit>
<Beit name="16">
که جان‌ها را بهار آورد و ما را روی یار آورد</Beit>
<Beit name="17">
ببین کز جمله دولت‌ها کدام آورد مستان را</Beit>
<Beit name="18">
ز شمس الدین تبریزی به ناگه ساقی دولت</Beit>
<Beit name="19">
به جام خاص سلطانی مدام آورد مستان را</Beit>
</Poem>
<Poem name="63">
<Beit name="0">
چه چیزست آنک عکس او حلاوت داد صورت را</Beit>
<Beit name="1">
چو آن پنهان شود گویی که دیوی زاد صورت را</Beit>
<Beit name="2">
چو بر صورت زند یک دم ز عشق آید جهان برهم</Beit>
<Beit name="3">
چو پنهان شد درآید غم نبینی شاد صورت را</Beit>
<Beit name="4">
اگر آن خود همین جانست چرا بعضی گران جانست</Beit>
<Beit name="5">
بسی جانی که چون آتش دهد بر باد صورت را</Beit>
<Beit name="6">
وگر عقلست آن پرفن چرا عقلی بود دشمن</Beit>
<Beit name="7">
که مکر عقل بد در تن کند بنیاد صورت را</Beit>
<Beit name="8">
چه داند عقل کژخوانش مپرس از وی مرنجانش</Beit>
<Beit name="9">
همان لطف و همان دانش کند استاد صورت را</Beit>
<Beit name="10">
زهی لطف و زهی نوری زهی حاضر زهی دوری</Beit>
<Beit name="11">
چنین پیدا و مستوری کند منقاد صورت را</Beit>
<Beit name="12">
جهانی را کشان کرده بدن‌هاشان چو جان کرده</Beit>
<Beit name="13">
برای امتحان کرده ز عشق استاد صورت را</Beit>
<Beit name="14">
چو با تبریز گردیدم ز شمس الدین بپرسیدم</Beit>
<Beit name="15">
از آن سری کز او دیدم همه ایجاد صورت را</Beit>
</Poem>
<Poem name="64">
<Beit name="0">
تو دیدی هیچ عاشق را که سیری بود از این سودا</Beit>
<Beit name="1">
تو دیدی هیچ ماهی را که او شد سیر از این دریا</Beit>
<Beit name="2">
تو دیدی هیچ نقشی را که از نقاش بگریزد</Beit>
<Beit name="3">
تو دیدی هیچ وامق را که عذرا خواهد از عذرا</Beit>
<Beit name="4">
بود عاشق فراق اندر چو اسمی خالی از معنی</Beit>
<Beit name="5">
ولی معنی چو معشوقی فراغت دارد از اسما</Beit>
<Beit name="6">
تویی دریا منم ماهی چنان دارم که می‌خواهی</Beit>
<Beit name="7">
بکن رحمت بکن شاهی که از تو مانده‌ام تنها</Beit>
<Beit name="8">
ایا شاهنشه قاهر چه قحط رحمتست آخر</Beit>
<Beit name="9">
دمی که تو نه‌ای حاضر گرفت آتش چنین بالا</Beit>
<Beit name="10">
اگر آتش تو را بیند چنان در گوشه بنشیند</Beit>
<Beit name="11">
کز آتش هر که گل چیند دهد آتش گل رعنا</Beit>
<Beit name="12">
عذابست این جهان بی‌تو مبادا یک زمان بی‌تو</Beit>
<Beit name="13">
به جان تو که جان بی‌تو شکنجه‌ست و بلا بر ما</Beit>
<Beit name="14">
خیالت همچو سلطانی شد اندر دل خرامانی</Beit>
<Beit name="15">
چنانک آید سلیمانی درون مسجد اقصی</Beit>
<Beit name="16">
هزاران مشعله برشد همه مسجد منور شد</Beit>
<Beit name="17">
بهشت و حوض کوثر شد پر از رضوان پر از حورا</Beit>
<Beit name="18">
تعالی الله تعالی الله درون چرخ چندین مه</Beit>
<Beit name="19">
پر از حورست این خرگه نهان از دیده اعمی</Beit>
<Beit name="20">
زهی دلشاد مرغی کو مقامی یافت اندر عشق</Beit>
<Beit name="21">
به کوه قاف کی یابد مقام و جای جز عنقا</Beit>
<Beit name="22">
زهی عنقای ربانی شهنشه شمس تبریزی</Beit>
<Beit name="23">
که او شمسیست نی شرقی و نی غربی و نی در جا</Beit>
</Poem>
<Poem name="65">
<Beit name="0">
ببین ذرات روحانی که شد تابان از این صحرا</Beit>
<Beit name="1">
ببین این بحر و کشتی‌ها که بر هم می‌زنند این جا</Beit>
<Beit name="2">
ببین عذرا و وامق را در آن آتش خلایق را</Beit>
<Beit name="3">
ببین معشوق و عاشق را ببین آن شاه و آن طغرا</Beit>
<Beit name="4">
چو جوهر قلزم اندر شد نه پنهان گشت و نی تر شد</Beit>
<Beit name="5">
ز قلزم آتشی برشد در او هم لا و هم الا</Beit>
<Beit name="6">
چو بی‌گاهست آهسته چو چشمت هست بربسته</Beit>
<Beit name="7">
مزن لاف و مشو خسته مگو زیر و مگو بالا</Beit>
<Beit name="8">
که سوی عقل کژبینی درآمد از قضا کینی</Beit>
<Beit name="9">
چو مفلوجی چو مسکینی بماند آن عقل هم برجا</Beit>
<Beit name="10">
اگر هستی تو از آدم در این دریا فروکش دم</Beit>
<Beit name="11">
که اینت واجبست ای عم اگر امروز اگر فردا</Beit>
<Beit name="12">
ز بحر این در خجل باشد چه جای آب و گل باشد</Beit>
<Beit name="13">
چه جان و عقل و دل باشد که نبود او کف دریا</Beit>
<Beit name="14">
چه سودا می‌پزد این دل چه صفرا می‌کند این جان</Beit>
<Beit name="15">
چه سرگردان همی‌دارد تو را این عقل کارافزا</Beit>
<Beit name="16">
زهی ابر گهربیزی ز شمس الدین تبریزی</Beit>
<Beit name="17">
زهی امن و شکرریزی میان عالم غوغا</Beit>
</Poem>
<Poem name="66">
<Beit name="0">
تو را ساقی جان گوید برای ننگ و نامی را</Beit>
<Beit name="1">
فرومگذار در مجلس چنین اشگرف جامی را</Beit>
<Beit name="2">
ز خون ما قصاصت را بجو این دم خلاصت را</Beit>
<Beit name="3">
مهل ساقی خاصت را برای خاص و عامی را</Beit>
<Beit name="4">
بکش جام جلالی را فدا کن نفس و مالی را</Beit>
<Beit name="5">
مشو سخره حلالی را مخوان باده حرامی را</Beit>
<Beit name="6">
غلط کردار نادانی همه نامیست یا نانی</Beit>
<Beit name="7">
تو را چون پخته شد جانی مگیر ای پخته خامی را</Beit>
<Beit name="8">
کسی کز نام می‌لافد بهل کز غصه بشکافد</Beit>
<Beit name="9">
چو آن مرغی که می‌بافد به گرد خویش دامی را</Beit>
<Beit name="10">
در این دام و در این دانه مجو جز عشق جانانه</Beit>
<Beit name="11">
مگو از چرخ وز خانه تو دیده گیر بامی را</Beit>
<Beit name="12">
تو شین و کاف و ری را خود مگو شکر که هست از نی</Beit>
<Beit name="13">
مگو القاب جان حی یکی نقش و کلامی را</Beit>
<Beit name="14">
چو بی‌صورت تو جان باشی چه نقصان گر نهان باشی</Beit>
<Beit name="15">
چرا دربند آن باشی که واگویی پیامی را</Beit>
<Beit name="16">
بیا ای هم دل محرم بگیر این باده خرم</Beit>
<Beit name="17">
چنان سرمست شو این دم که نشناسی مقامی را</Beit>
<Beit name="18">
برو ای راه ره پیما بدان خورشید جان افزا</Beit>
<Beit name="19">
از این مجنون پرسودا ببر آن جا سلامی را</Beit>
<Beit name="20">
بگو ای شمس تبریزی از آن می‌های پاییزی</Beit>
<Beit name="21">
به خود در ساغرم ریزی نفرمایی غلامی را</Beit>
</Poem>
<Poem name="67">
<Beit name="0">
از آن مایی ای مولا اگر امروز اگر فردا</Beit>
<Beit name="1">
شب و روزم ز تو روشن زهی رعنا زهی زیبا</Beit>
<Beit name="2">
تو پاک پاکی از صورت ولیک از پرتو نورت</Beit>
<Beit name="3">
نمایی صورتی هر دم چه باحسن و چه بابالا</Beit>
<Beit name="4">
چو ابرو را چنین کردی چه صورت‌های چین کردی</Beit>
<Beit name="5">
مرا بی‌عقل و دین کردی بر آن نقش و بر آن حورا</Beit>
<Beit name="6">
مرا گویی چه عشقست این که نی بالا نه پستست این</Beit>
<Beit name="7">
چه صیدی بی ز شستست این درون موج این دریا</Beit>
<Beit name="8">
ایا معشوق هر قدسی چو می‌دانی چه می‌پرسی</Beit>
<Beit name="9">
که سر عرش و صد کرسی ز تو ظاهر شود پیدا</Beit>
<Beit name="10">
زدی در من یکی آتش که شد جان مرا مفرش</Beit>
<Beit name="11">
که تا آتش شود گل خوش که تا یکتا شود صد تا</Beit>
<Beit name="12">
فرست آن عشق ساقی را بگردان جام باقی را</Beit>
<Beit name="13">
که از مزج و تلاقی را ندانم جامش از صهبا</Beit>
<Beit name="14">
بکن این رمز را تعیین بگو مخدوم شمس الدین</Beit>
<Beit name="15">
به تبریز نکوآیین ببر این نکته غرا</Beit>
</Poem>
<Poem name="68">
<Beit name="0">
چو شست عشق در جانم شناسا گشت شستش را</Beit>
<Beit name="1">
به شست عشق دست آورد جان بت پرستش را</Beit>
<Beit name="2">
به گوش دل بگفت اقبال رست آن جان به عشق ما</Beit>
<Beit name="3">
بکرد این دل هزاران جان نثار آن گفت رستش را</Beit>
<Beit name="4">
ز غیرت چونک جان افتاد گفت اقبال هم نجهد</Beit>
<Beit name="5">
نشستست این دل و جانم همی‌پاید نجستش را</Beit>
<Beit name="6">
چو اندر نیستی هستست و در هستی نباشد هست</Beit>
<Beit name="7">
بیامد آتشی در جان بسوزانید هستش را</Beit>
<Beit name="8">
برات عمر جان اقبال چون برخواند پنجه شصت</Beit>
<Beit name="9">
تراشید و ابد بنوشت بر طومار شصتش را</Beit>
<Beit name="10">
خدیو روح شمس الدین که از بسیاری رفعت</Beit>
<Beit name="11">
نداند جبرئیل وحی خود جای نشستش را</Beit>
<Beit name="12">
چو جامش دید این عقلم چو قرابه شد اشکسته</Beit>
<Beit name="13">
درستی‌های بی‌پایان ببخشید آن شکستش را</Beit>
<Beit name="14">
چو عشقش دید جانم را به بالای‌یست از این هستی</Beit>
<Beit name="15">
بلندی داد از اقبال او بالا و پستش را</Beit>
<Beit name="16">
اگر چه شیرگیری تو دلا می‌ترس از آن آهو</Beit>
<Beit name="17">
که شیرانند بیچاره مر آن آهوی مستش را</Beit>
<Beit name="18">
چو از تیغ حیات انگیز زد مر مرگ را گردن</Beit>
<Beit name="19">
فروآمد ز اسپ اقبال و می‌بوسید دستش را</Beit>
<Beit name="20">
در آن روزی که در عالم الست آمد ندا از حق</Beit>
<Beit name="21">
بده تبریز از اول بلی گویان الستش را</Beit>
</Poem>
<Poem name="69">
<Beit name="0">
چه باشد گر نگارینم بگیرد دست من فردا</Beit>
<Beit name="1">
ز روزن سر درآویزد چو قرص ماه خوش سیما</Beit>
<Beit name="2">
درآید جان فزای من گشاید دست و پای من</Beit>
<Beit name="3">
که دستم بست و پایم هم کف هجران پابرجا</Beit>
<Beit name="4">
بدو گویم به جان تو که بی‌تو ای حیات جان</Beit>
<Beit name="5">
نه شادم می‌کند عشرت نه مستم می‌کند صهبا</Beit>
<Beit name="6">
وگر از ناز او گوید برو از من چه می‌خواهی</Beit>
<Beit name="7">
ز سودای تو می‌ترسم که پیوندد به من سودا</Beit>
<Beit name="8">
برم تیغ و کفن پیشش چو قربانی نهم گردن</Beit>
<Beit name="9">
که از من دردسر داری مرا گردن بزن عمدا</Beit>
<Beit name="10">
تو می‌دانی که من بی‌تو نخواهم زندگانی را</Beit>
<Beit name="11">
مرا مردن به از هجران به یزدان کاخرج الموتی</Beit>
<Beit name="12">
مرا باور نمی‌آمد که از بنده تو برگردی</Beit>
<Beit name="13">
همی‌گفتم اراجیفست و بهتان گفته اعدا</Beit>
<Beit name="14">
تویی جان من و بی‌جان ندانم زیست من باری</Beit>
<Beit name="15">
تویی چشم من و بی‌تو ندارم دیده بینا</Beit>
<Beit name="16">
رها کن این سخن‌ها را بزن مطرب یکی پرده</Beit>
<Beit name="17">
رباب و دف به پیش آور اگر نبود تو را سرنا</Beit>
</Poem>
<Poem name="70">
<Beit name="0">
برات آمد برات آمد بنه شمع براتی را</Beit>
<Beit name="1">
خضر آمد خضر آمد بیار آب حیاتی را</Beit>
<Beit name="2">
عمر آمد عمر آمد ببین سرزیر شیطان را</Beit>
<Beit name="3">
سحر آمد سحر آمد بهل خواب سباتی را</Beit>
<Beit name="4">
بهار آمد بهار آمد رهیده بین اسیران را</Beit>
<Beit name="5">
به بستان آ به بستان آ ببین خلق نجاتی را</Beit>
<Beit name="6">
چو خورشید حمل آمد شعاعش در عمل آمد</Beit>
<Beit name="7">
ببین لعل بدخشان را و یاقوت زکاتی را</Beit>
<Beit name="8">
همان سلطان همان سلطان که خاکی را نبات آرد</Beit>
<Beit name="9">
ببخشد جان ببخشد جان نگاران نباتی را</Beit>
<Beit name="10">
درختان بین درختان بین همه صایم همه قایم</Beit>
<Beit name="11">
قبول آمد قبول آمد مناجات صلاتی را</Beit>
<Beit name="12">
ز نورافشان ز نورافشان نتانی دید ذاتش را</Beit>
<Beit name="13">
ببین باری ببین باری تجلی صفاتی را</Beit>
<Beit name="14">
گلستان را گلستان را خماری بد ز جور دی</Beit>
<Beit name="15">
فرستاد او فرستاد او شرابات نباتی را</Beit>
<Beit name="16">
بشارت ده بشارت ده به محبوسان جسمانی</Beit>
<Beit name="17">
که حشر آمد که حشر آمد شهیدان رفاتی را</Beit>
<Beit name="18">
شقایق را شقایق را تو شاکر بین و گفتی نی</Beit>
<Beit name="19">
تو هم نو شو تو هم نو شو بهل نطق بیاتی را</Beit>
<Beit name="20">
شکوفه و میوه بستان برات هر درخت آمد</Beit>
<Beit name="21">
که بیخم نیست پوسیده ببین وصل سماتی را</Beit>
<Beit name="22">
زبان صدق و برق رو برات مؤمنان آمد</Beit>
<Beit name="23">
که جانم واصل وصلست و هشته بی‌ثباتی را</Beit>
</Poem>
<Poem name="71">
<Beit name="0">
اگر نه عشق شمس الدین بدی در روز و شب ما را</Beit>
<Beit name="1">
فراغت‌ها کجا بودی ز دام و از سبب ما را</Beit>
<Beit name="2">
بت شهوت برآوردی دمار از ما ز تاب خود</Beit>
<Beit name="3">
اگر از تابش عشقش نبودی تاب و تب ما را</Beit>
<Beit name="4">
نوازش‌های عشق او لطافت‌های مهر او</Beit>
<Beit name="5">
رهانید و فراغت داد از رنج و نصب ما را</Beit>
<Beit name="6">
زهی این کیمیای حق که هست از مهر جان او</Beit>
<Beit name="7">
که عین ذوق و راحت شد همه رنج و تعب ما را</Beit>
<Beit name="8">
عنایت‌های ربانی ز بهر خدمت آن شه</Beit>
<Beit name="9">
برویانید و هستی داد از عین ادب ما را</Beit>
<Beit name="10">
بهار حسن آن مهتر به ما بنمود ناگاهان</Beit>
<Beit name="11">
شقایق‌ها و ریحان‌ها و گل‌های عجب ما را</Beit>
<Beit name="12">
زهی دولت زهی رفعت زهی بخت و زهی اختر</Beit>
<Beit name="13">
که مطلوب همه جان‌ها کند از جان طلب ما را</Beit>
<Beit name="14">
گزید او لب گه مستی که رو پیدا مکن مستی</Beit>
<Beit name="15">
چو جام جان لبالب شد از آن می‌های لب ما را</Beit>
<Beit name="16">
عجب بختی که رو بنمود ناگاهان هزاران شکر</Beit>
<Beit name="17">
ز معشوق لطیف اوصاف خوب بوالعجب ما را</Beit>
<Beit name="18">
در آن مجلس که گردان کرد از لطف او صراحی‌ها</Beit>
<Beit name="19">
گران قدر و سبک دل شد دل و جان از طرب ما را</Beit>
<Beit name="20">
به سوی خطه تبریز چه چشمه آب حیوانست</Beit>
<Beit name="21">
کشاند دل بدان جانب به عشق چون کنب ما را</Beit>
</Poem>
<Poem name="72">
<Beit name="0">
به خانه خانه می‌آرد چو بیذق شاه جان ما را</Beit>
<Beit name="1">
عجب بردست یا ماتست زیر امتحان ما را</Beit>
<Beit name="2">
همه اجزای ما را او کشانیدست از هر سو</Beit>
<Beit name="3">
تراشیدست عالم را و معجون کرده زان ما را</Beit>
<Beit name="4">
ز حرص و شهوتی ما را مهاری کرده دربینی</Beit>
<Beit name="5">
چو اشتر می‌کشاند او به گرد این جهان ما را</Beit>
<Beit name="6">
چه جای ما که گردون را چو گاوان در خرس بست او</Beit>
<Beit name="7">
که چون کنجد همی‌کوبد به زیر آسمان ما را</Beit>
<Beit name="8">
خنک آن اشتری کو را مهار عشق حق باشد</Beit>
<Beit name="9">
همیشه مست می‌دارد میان اشتران ما را</Beit>
</Poem>
<Poem name="73">
<Beit name="0">
آمد بت میخانه تا خانه برد ما را</Beit>
<Beit name="1">
بنمود بهار نو تا تازه کند ما را</Beit>
<Beit name="2">
بگشاد نشان خود بربست میان خود</Beit>
<Beit name="3">
پر کرد کمان خود تا راه زند ما را</Beit>
<Beit name="4">
صد نکته دراندازد صد دام و دغل سازد</Beit>
<Beit name="5">
صد نرد عجب بازد تا خوش بخورد ما را</Beit>
<Beit name="6">
رو سایه سروش شو پیش و پس او می‌دو</Beit>
<Beit name="7">
گر چه چو درخت نو از بن بکند ما را</Beit>
<Beit name="8">
گر هست دلش خارا مگریز و مرو یارا</Beit>
<Beit name="9">
کاول بکشد ما را و آخر بکشد ما را</Beit>
<Beit name="10">
چون ناز کند جانان اندر دل ما پنهان</Beit>
<Beit name="11">
بر جمله سلطانان صد ناز رسد ما را</Beit>
<Beit name="12">
بازآمد و بازآمد آن عمر دراز آمد</Beit>
<Beit name="13">
آن خوبی و ناز آمد تا داغ نهد ما را</Beit>
<Beit name="14">
آن جان و جهان آمد وان گنج نهان آمد</Beit>
<Beit name="15">
وان فخر شهان آمد تا پرده درد ما را</Beit>
<Beit name="16">
می‌آید و می‌آید آن کس که همی‌باید</Beit>
<Beit name="17">
وز آمدنش شاید گر دل بجهد ما را</Beit>
<Beit name="18">
شمس الحق تبریزی در برج حمل آمد</Beit>
<Beit name="19">
تا بر شجر فطرت خوش خوش بپزد ما را</Beit>
</Poem>
<Poem name="74">
<Beit name="0">
گر زان که نه‌ای طالب جوینده شوی با ما</Beit>
<Beit name="1">
ور زان که نه‌ای مطرب گوینده شوی با ما</Beit>
<Beit name="2">
گر زان که تو قارونی در عشق شوی مفلس</Beit>
<Beit name="3">
ور زان که خداوندی هم بنده شوی با ما</Beit>
<Beit name="4">
یک شمع از این مجلس صد شمع بگیراند</Beit>
<Beit name="5">
گر مرده‌ای ور زنده هم زنده شوی با ما</Beit>
<Beit name="6">
پاهای تو بگشاید روشن به تو بنماید</Beit>
<Beit name="7">
تا تو همه تن چون گل در خنده شوی با ما</Beit>
<Beit name="8">
در ژنده درآ یک دم تا زنده دلان بینی</Beit>
<Beit name="9">
اطلس به دراندازی در ژنده شوی با ما</Beit>
<Beit name="10">
چون دانه شد افکنده بررست و درختی شد</Beit>
<Beit name="11">
این رمز چو دریابی افکنده شوی با ما</Beit>
<Beit name="12">
شمس الحق تبریزی با غنچه دل گوید</Beit>
<Beit name="13">
چون باز شود چشمت بیننده شوی با ما</Beit>
</Poem>
<Poem name="75">
<Beit name="0">
ای خواجه نمی‌بینی این روز قیامت را</Beit>
<Beit name="1">
این یوسف خوبی را این خوش قد و قامت را</Beit>
<Beit name="2">
ای شیخ نمی‌بینی این گوهر شیخی را</Beit>
<Beit name="3">
این شعشعه نو را این جاه و جلالت را</Beit>
<Beit name="4">
ای میر نمی‌بینی این مملکت جان را</Beit>
<Beit name="5">
این روضه دولت را این تخت و سعادت را</Beit>
<Beit name="6">
این خوشدل و خوش دامن دیوانه تویی یا من</Beit>
<Beit name="7">
درکش قدحی با من بگذار ملامت را</Beit>
<Beit name="8">
ای ماه که در گردش هرگز نشوی لاغر</Beit>
<Beit name="9">
انوار جلال تو بدریده ضلالت را</Beit>
<Beit name="10">
چون آب روان دیدی بگذار تیمم را</Beit>
<Beit name="11">
چون عید وصال آمد بگذار ریاضت را</Beit>
<Beit name="12">
گر ناز کنی خامی ور ناز کشی رامی</Beit>
<Beit name="13">
در بارکشی یابی آن حسن و ملاحت را</Beit>
<Beit name="14">
خاموش که خاموشی بهتر ز عسل نوشی</Beit>
<Beit name="15">
درسوز عبارت را بگذار اشارت را</Beit>
<Beit name="16">
شمس الحق تبریزی ای مشرق تو جان‌ها</Beit>
<Beit name="17">
از تابش تو یابد این شمس حرارت را</Beit>
</Poem>
<Poem name="76">
<Beit name="0">
آخر بشنید آن مه آه سحر ما را</Beit>
<Beit name="1">
تا حشر دگر آمد امشب حشر ما را</Beit>
<Beit name="2">
چون چرخ زند آن مه در سینه من گویم</Beit>
<Beit name="3">
ای دور قمر بنگر دور قمر ما را</Beit>
<Beit name="4">
کو رستم دستان تا دستان بنماییمش</Beit>
<Beit name="5">
کو یوسف تا بیند خوبی و فر ما را</Beit>
<Beit name="6">
تو لقمه شیرین شو در خدمت قند او</Beit>
<Beit name="7">
لقمه نتوان کردن کان شکر ما را</Beit>
<Beit name="8">
ما را کرمش خواهد تا در بر خود گیرد</Beit>
<Beit name="9">
زین روی دوا سازد هر لحظه گر ما را</Beit>
<Beit name="10">
چون بی‌نمکی نتوان خوردن جگر بریان</Beit>
<Beit name="11">
می‌زن به نمک هر دم بریان جگر ما را</Beit>
<Beit name="12">
بی پای طواف آریم بی‌سر به سجود آییم</Beit>
<Beit name="13">
چون بی‌سر و پا کرد او این پا و سر ما را</Beit>
<Beit name="14">
بی پای طواف آریم گرد در آن شاهی</Beit>
<Beit name="15">
کو مست الست آمد بشکست در ما را</Beit>
<Beit name="16">
چون زر شد رنگ ما از سینه سیمینش</Beit>
<Beit name="17">
صد گنج فدا بادا این سیم و زر ما را</Beit>
<Beit name="18">
در رنگ کجا آید در نقش کجا گنجد</Beit>
<Beit name="19">
نوری که ملک سازد جسم بشر ما را</Beit>
<Beit name="20">
تشبیه ندارد او وز لطف روا دارد</Beit>
<Beit name="21">
زیرا که همی‌داند ضعف نظر ما را</Beit>
<Beit name="22">
فرمود که نور من ماننده مصباح است</Beit>
<Beit name="23">
مشکات و زجاجه گفت سینه و بصر ما را</Beit>
<Beit name="24">
خامش کن تا هر کس در گوش نیارد این</Beit>
<Beit name="25">
خود کیست که دریابد او خیر و شر ما را</Beit>
</Poem>
<Poem name="77">
<Beit name="0">
آب حیوان باید مر روح فزایی را</Beit>
<Beit name="1">
ماهی همه جان باید دریای خدایی را</Beit>
<Beit name="2">
ویرانه آب و گل چون مسکن بوم آمد</Beit>
<Beit name="3">
این عرصه کجا شاید پرواز همایی را</Beit>
<Beit name="4">
صد چشم شود حیران در تابش این دولت</Beit>
<Beit name="5">
تو گوش مکش این سو هر کور عصایی را</Beit>
<Beit name="6">
گر نقد درستی تو چون مست و قراضه ستی</Beit>
<Beit name="7">
آخر تو چه پنداری این گنج عطایی را</Beit>
<Beit name="8">
دلتنگ همی‌دانند کان جای که انصافست</Beit>
<Beit name="9">
صد دل به فدا باید آن جان بقایی را</Beit>
<Beit name="10">
دل نیست کم از آهن آهن نه که می‌داند</Beit>
<Beit name="11">
آن سنگ که پیدا شد پولادربایی را</Beit>
<Beit name="12">
عقل از پی عشق آمد در عالم خاک ار نی</Beit>
<Beit name="13">
عقلی بنمی باید بی‌عهد و وفایی را</Beit>
<Beit name="14">
خورشید حقایق‌ها شمس الحق تبریز است</Beit>
<Beit name="15">
دل روی زمین بوسد آن جان سمایی را</Beit>
</Poem>
<Poem name="78">
<Beit name="0">
ساقی ز شراب حق پر دار شرابی را</Beit>
<Beit name="1">
درده می ربانی دل‌های کبابی را</Beit>
<Beit name="2">
کم گوی حدیث نان در مجلس مخموران</Beit>
<Beit name="3">
جز آب نمی‌سازد مر مردم آبی را</Beit>
<Beit name="4">
از آب و خطاب تو تن گشت خراب تو</Beit>
<Beit name="5">
آراسته دار ای جان زین گنج خرابی را</Beit>
<Beit name="6">
گلزار کند عشقت آن شوره خاکی را</Beit>
<Beit name="7">
دربار کند موجت این جسم سحابی را</Beit>
<Beit name="8">
بفزای شراب ما بربند تو خواب ما</Beit>
<Beit name="9">
از شب چه خبر باشد مر مردم خوابی را</Beit>
<Beit name="10">
همکاسه ملک باشد مهمان خدایی را</Beit>
<Beit name="11">
باده ز فلک آید مردان ثوابی را</Beit>
<Beit name="12">
نوشد لب صدیقش ز اکواب و اباریقش</Beit>
<Beit name="13">
در خم تقی یابی آن باده نابی را</Beit>
<Beit name="14">
هشیار کجا داند بی‌هوشی مستان را</Beit>
<Beit name="15">
بوجهل کجا داند احوال صحابی را</Beit>
<Beit name="16">
استاد خدا آمد بی‌واسطه صوفی را</Beit>
<Beit name="17">
استاد کتاب آمد صابی و کتابی را</Beit>
<Beit name="18">
چون محرم حق گشتی وز واسطه بگذشتی</Beit>
<Beit name="19">
بربای نقاب از رخ خوبان نقابی را</Beit>
<Beit name="20">
منکر که ز نومیدی گوید که نیابی این</Beit>
<Beit name="21">
بنده ره او سازد آن گفت نیابی را</Beit>
<Beit name="22">
نی باز سپیدست او نی بلبل خوش نغمه</Beit>
<Beit name="23">
ویرانه دنیا به آن جغد غرابی را</Beit>
<Beit name="24">
خاموش و مگو دیگر مفزای تو شور و شر</Beit>
<Beit name="25">
کز غیب خطاب آید جان‌های خطابی را</Beit>
</Poem>
<Poem name="79">
<Beit name="0">
ای خواجه نمی‌بینی این روز قیامت را</Beit>
<Beit name="1">
ای خواجه نمی‌بینی این خوش قد و قامت را</Beit>
<Beit name="2">
دیوار و در خانه شوریده و دیوانه</Beit>
<Beit name="3">
من بر سر دیوارم از بهر علامت را</Beit>
<Beit name="4">
ماهیست که در گردش لاغر نشود هرگز</Beit>
<Beit name="5">
خورشید جمال او بدریده ظلامت را</Beit>
<Beit name="6">
ای خواجه خوش دامن دیوانه تویی یا من</Beit>
<Beit name="7">
درکش قدحی با من بگذار ملامت را</Beit>
<Beit name="8">
پیش از تو بسی شیدا می‌جست کرامت‌ها</Beit>
<Beit name="9">
چون دید رخ ساقی بفروخت کرامت را</Beit>
</Poem>
<Poem name="80">
<Beit name="0">
امروز گزافی ده آن باده نابی را</Beit>
<Beit name="1">
برهم زن و درهم زن این چرخ شتابی را</Beit>
<Beit name="2">
گیرم قدح غیبی از دیده نهان آمد</Beit>
<Beit name="3">
پنهان نتوان کردن مستی و خرابی را</Beit>
<Beit name="4">
ای عشق طرب پیشه خوش گفت خوش اندیشه</Beit>
<Beit name="5">
بربای نقاب از رخ آن شاه نقابی را</Beit>
<Beit name="6">
تا خیزد ای فرخ زین سو اخ و زان سو اخ</Beit>
<Beit name="7">
برکن هله ای گلرخ سغراق و شرابی را</Beit>
<Beit name="8">
گر زان که نمی‌خواهی تا جلوه شود گلشن</Beit>
<Beit name="9">
از بهر چه بگشادی دکان گلابی را</Beit>
<Beit name="10">
ما را چو ز سر بردی وین جوی روان کردی</Beit>
<Beit name="11">
در آب فکن زوتر بط زاده آبی را</Beit>
<Beit name="12">
ماییم چو کشت ای جان بررسته در این میدان</Beit>
<Beit name="13">
لب خشک و به جان جویان باران سحابی را</Beit>
<Beit name="14">
هر سوی رسولی نو گوید که نیابی رو</Beit>
<Beit name="15">
لاحول بزن بر سر آن زاغ غرابی را</Beit>
<Beit name="16">
ای فتنه هر روحی کیسه بر هر جوحی</Beit>
<Beit name="17">
دزدیده رباب از کف بوبکر ربابی را</Beit>
<Beit name="18">
امروز چنان خواهم تا مست و خرف سازی</Beit>
<Beit name="19">
این جان محدث را وان عقل خطابی را</Beit>
<Beit name="20">
ای آب حیات ما شو فاش چو حشر ار چه</Beit>
<Beit name="21">
شیر شتر گرگین جانست عرابی را</Beit>
<Beit name="22">
ای جاه و جمالت خوش خامش کن و دم درکش</Beit>
<Beit name="23">
آگاه مکن از ما هر غافل خوابی را</Beit>
</Poem>
<Poem name="81">
<Beit name="0">
ای ساقی جان پر کن آن ساغر پیشین را</Beit>
<Beit name="1">
آن راه زن دل را آن راه بر دین را</Beit>
<Beit name="2">
زان می که ز دل خیزد با روح درآمیزد</Beit>
<Beit name="3">
مخمور کند جوشش مر چشم خدابین را</Beit>
<Beit name="4">
آن باده انگوری مر امت عیسی را</Beit>
<Beit name="5">
و این باده منصوری مر امت یاسین را</Beit>
<Beit name="6">
خم‌ها است از آن باده خم‌ها است از این باده</Beit>
<Beit name="7">
تا نشکنی آن خم را هرگز نچشی این را</Beit>
<Beit name="8">
آن باده بجز یک دم دل را نکند بی‌غم</Beit>
<Beit name="9">
هرگز نکشد غم را هرگز نکند کین را</Beit>
<Beit name="10">
یک قطره از این ساغر کار تو کند چون زر</Beit>
<Beit name="11">
جانم به فدا باشد این ساغر زرین را</Beit>
<Beit name="12">
این حالت اگر باشد اغلب به سحر باشد</Beit>
<Beit name="13">
آن را که براندازد او بستر و بالین را</Beit>
<Beit name="14">
زنهار که یار بد از وسوسه نفریبد</Beit>
<Beit name="15">
تا نشکنی از سستی مر عهد سلاطین را</Beit>
<Beit name="16">
گر زخم خوری بر رو رو زخم دگر می‌جو</Beit>
<Beit name="17">
رستم چه کند در صف دسته گل و نسرین را</Beit>
</Poem>
<Poem name="82">
<Beit name="0">
معشوقه به سامان شد تا باد چنین بادا</Beit>
<Beit name="1">
کفرش همه ایمان شد تا باد چنین بادا</Beit>
<Beit name="2">
ملکی که پریشان شد از شومی شیطان شد</Beit>
<Beit name="3">
باز آن سلیمان شد تا باد چنین بادا</Beit>
<Beit name="4">
یاری که دلم خستی در بر رخ ما بستی</Beit>
<Beit name="5">
غمخواره یاران شد تا باد چنین بادا</Beit>
<Beit name="6">
هم باده جدا خوردی هم عیش جدا کردی</Beit>
<Beit name="7">
نک سرده مهمان شد تا باد چنین بادا</Beit>
<Beit name="8">
زان طلعت شاهانه زان مشعله خانه</Beit>
<Beit name="9">
هر گوشه چو میدان شد تا باد چنین بادا</Beit>
<Beit name="10">
زان خشم دروغینش زان شیوه شیرینش</Beit>
<Beit name="11">
عالم شکرستان شد تا باد چنین بادا</Beit>
<Beit name="12">
شب رفت صبوح آمد غم رفت فتوح آمد</Beit>
<Beit name="13">
خورشید درخشان شد تا باد چنین بادا</Beit>
<Beit name="14">
از دولت محزونان وز همت مجنونان</Beit>
<Beit name="15">
آن سلسله جنبان شد تا باد چنین بادا</Beit>
<Beit name="16">
عید آمد و عید آمد یاری که رمید آمد</Beit>
<Beit name="17">
عیدانه فراوان شد تا باد چنین بادا</Beit>
<Beit name="18">
ای مطرب صاحب دل در زیر مکن منزل</Beit>
<Beit name="19">
کان زهره به میزان شد تا باد چنین بادا</Beit>
<Beit name="20">
درویش فریدون شد هم کیسه قارون شد</Beit>
<Beit name="21">
همکاسه سلطان شد تا باد چنین بادا</Beit>
<Beit name="22">
آن باد هوا را بین ز افسون لب شیرین</Beit>
<Beit name="23">
با نای در افغان شد تا باد چنین بادا</Beit>
<Beit name="24">
فرعون بدان سختی با آن همه بدبختی</Beit>
<Beit name="25">
نک موسی عمران شد تا باد چنین بادا</Beit>
<Beit name="26">
آن گرگ بدان زشتی با جهل و فرامشتی</Beit>
<Beit name="27">
نک یوسف کنعان شد تا باد چنین بادا</Beit>
<Beit name="28">
شمس الحق تبریزی از بس که درآمیزی</Beit>
<Beit name="29">
تبریز خراسان شد تا باد چنین بادا</Beit>
<Beit name="30">
از اسلم شیطانی شد نفس تو ربانی</Beit>
<Beit name="31">
ابلیس مسلمان شد تا باد چنین بادا</Beit>
<Beit name="32">
آن ماه چو تابان شد کونین گلستان شد</Beit>
<Beit name="33">
اشخاص همه جان شد تا باد چنین بادا</Beit>
<Beit name="34">
بر روح برافزودی تا بود چنین بودی</Beit>
<Beit name="35">
فر تو فروزان شد تا باد چنین بادا</Beit>
<Beit name="36">
قهرش همه رحمت شد زهرش همه شربت شد</Beit>
<Beit name="37">
ابرش شکرافشان شد تا باد چنین بادا</Beit>
<Beit name="38">
از کاخ چه رنگستش وز شاخ چه تنگستش</Beit>
<Beit name="39">
این گاو چو قربان شد تا باد چنین بادا</Beit>
<Beit name="40">
ارضی چو سمایی شد مقصود سنایی شد</Beit>
<Beit name="41">
این بود همه آن شد تا باد چنین بادا</Beit>
<Beit name="42">
خاموش که سرمستم بربست کسی دستم</Beit>
<Beit name="43">
اندیشه پریشان شد تا باد چنین بادا</Beit>
</Poem>
<Poem name="83">
<Beit name="0">
ای یار قمرسیما ای مطرب شکرخا</Beit>
<Beit name="1">
آواز تو جان افزا تا روز مشین از پا</Beit>
<Beit name="2">
سودی همگی سودی بر جمله برافزودی</Beit>
<Beit name="3">
تا بود چنین بودی تا روز مشین از پا</Beit>
<Beit name="4">
صد شهر خبر رفته کای مردم آشفته</Beit>
<Beit name="5">
بیدار شد آن خفته تا روز مشین از پا</Beit>
<Beit name="6">
بیدار شد آن فتنه کو چون بزند طعنه</Beit>
<Beit name="7">
در کوه کند رخنه تا روز مشین از پا</Beit>
<Beit name="8">
در خانه چنین جمعی در جمع چنین شمعی</Beit>
<Beit name="9">
دارم ز تو من طمعی تا روز مشین از پا</Beit>
<Beit name="10">
میر آمد میر آمد وان بدر منیر آمد</Beit>
<Beit name="11">
وان شکر و شیر آمد تا روز مشین از پا</Beit>
<Beit name="12">
ای بانگ و نوایت تر وز باد صبا خوشتر</Beit>
<Beit name="13">
ما را تو بری از سر تا روز مشین از پا</Beit>
<Beit name="14">
مجلس به تو فرخنده عشرت ز دمت زنده</Beit>
<Beit name="15">
چون شمع فروزنده تا روز مشین از پا</Beit>
<Beit name="16">
این چرخ و زمین خیمه کس دید چنین خیمه</Beit>
<Beit name="17">
ای استن این خیمه تا روز مشین از پا</Beit>
<Beit name="18">
این قوم پرند از تو باکر و فرند از تو</Beit>
<Beit name="19">
زیر و زبرند از تو تا روز مشین از پا</Beit>
<Beit name="20">
در بحر چو کشتیبان آن پیل همی‌جنبان</Beit>
<Beit name="21">
تا منزل آباقان تا روز مشین از پا</Beit>
<Beit name="22">
ای خوش نفس نایی بس نادره برنایی</Beit>
<Beit name="23">
چون با همه برنایی تا روز مشین از پا</Beit>
<Beit name="24">
دف از کف دست آید نی از دم مست آید</Beit>
<Beit name="25">
با نی همه پست آید تا روز مشین از پا</Beit>
<Beit name="26">
چون جان خمشیم اما کی خسبد جان جانا</Beit>
<Beit name="27">
تو باش زبان ما تا روز مشین از پا</Beit>
</Poem>
<Poem name="84">
<Beit name="0">
چون گل همه تن خندم نه از راه دهان تنها</Beit>
<Beit name="1">
زیرا که منم بی‌من با شاه جهان تنها</Beit>
<Beit name="2">
ای مشعله آورده دل را به سحر برده</Beit>
<Beit name="3">
جان را برسان در دل دل را مستان تنها</Beit>
<Beit name="4">
از خشم و حسد جان را بیگانه مکن با دل</Beit>
<Beit name="5">
آن را مگذار این جا وین را بمخوان تنها</Beit>
<Beit name="6">
شاهانه پیامی کن یک دعوت عامی کن</Beit>
<Beit name="7">
تا کی بود ای سلطان این با تو و آن تنها</Beit>
<Beit name="8">
چون دوش اگر امشب نایی و ببندی لب</Beit>
<Beit name="9">
صد شور کنیم ای جان نکنیم فغان تنها</Beit>
</Poem>
<Poem name="85">
<Beit name="0">
از بهر خدا بنگر در روی چو زر جانا</Beit>
<Beit name="1">
هر جا که روی ما را با خویش ببر جانا</Beit>
<Beit name="2">
چون در دل ما آیی تو دامن خود برکش</Beit>
<Beit name="3">
تا جامه نیالایی از خون جگر جانا</Beit>
<Beit name="4">
ای ماه برآ آخر بر کوری مه رویان</Beit>
<Beit name="5">
ابری سیه اندرکش در روی قمر جانا</Beit>
<Beit name="6">
زان روز که زادی تو ای لب شکر از مادر</Beit>
<Beit name="7">
آوه که چه کاسد شد بازار شکر جانا</Beit>
<Beit name="8">
گفتی که سلام علیک بگرفت همه عالم</Beit>
<Beit name="9">
دل سجده درافتاده جان بسته کمر جانا</Beit>
<Beit name="10">
چون شمع بدم سوزان هر شب به سحر کشته</Beit>
<Beit name="11">
امروز بنشناسم شب را ز سحر جانا</Beit>
<Beit name="12">
شمس الحق تبریزی شاهنشه خون ریزی</Beit>
<Beit name="13">
ای بحر کمربسته پیش تو گهر جانا</Beit>
</Poem>
<Poem name="86">
<Beit name="0">
ای گشته ز تو خندان بستان و گل رعنا</Beit>
<Beit name="1">
پیوسته چنین بادا چون شیر و شکر با ما</Beit>
<Beit name="2">
ای چرخ تو را بنده وی خلق ز تو زنده</Beit>
<Beit name="3">
احسنت زهی خوابی شاباش زهی زیبا</Beit>
<Beit name="4">
دریای جمال تو چون موج زند ناگه</Beit>
<Beit name="5">
پرگنج شود پستی فردوس شود بالا</Beit>
<Beit name="6">
هر سوی که روی آری در پیش تو گل روید</Beit>
<Beit name="7">
هر جا که روی آیی فرشت همه زر بادا</Beit>
<Beit name="8">
وان دم که ز بدخویی دشنام و جفا گویی</Beit>
<Beit name="9">
می‌گو که جفای تو حلواست همه حلوا</Beit>
<Beit name="10">
گر چه دل سنگستش بنگر که چه رنگستش</Beit>
<Beit name="11">
کز مشعله ننگستش وز رنگ گل حمرا</Beit>
<Beit name="12">
یا رب دل بازش ده صد عمر درازش ده</Beit>
<Beit name="13">
فخرش ده و نازش ده تا فخر بود ما را</Beit>
</Poem>
<Poem name="87">
<Beit name="0">
جانا سر تو یارا مگذار چنین ما را</Beit>
<Beit name="1">
ای سرو روان بنما آن قامت بالا را</Beit>
<Beit name="2">
خرم کن و روشن کن این مفرش خاکی را</Beit>
<Beit name="3">
خورشید دگر بنما این گنبد خضرا را</Beit>
<Beit name="4">
رهبر کن جان‌ها را پرزر کن کان‌ها را</Beit>
<Beit name="5">
در جوش و خروش آور از زلزله دریا را</Beit>
<Beit name="6">
خورشید پناه آرد در سایه اقبالت</Beit>
<Beit name="7">
آری چه توان کردن آن سایه عنقا را</Beit>
<Beit name="8">
مغزی که بد اندیشد آن نقص بسست ای جان</Beit>
<Beit name="9">
سودای بپوسیده پوسیده سودا را</Beit>
<Beit name="10">
هم رحمت رحمانی هم مرهم و درمانی</Beit>
<Beit name="11">
درده تو طبیبانه آن دافع صفرا را</Beit>
<Beit name="12">
تو بلبل گلزاری تو ساقی ابراری</Beit>
<Beit name="13">
تو سرده اسراری هم بی‌سر و بی‌پا را</Beit>
<Beit name="14">
یا رب که چه داری تو کز لطف بهاری تو</Beit>
<Beit name="15">
در کار درآری تو سنگ و که خارا را</Beit>
<Beit name="16">
افروخته نوری انگیخته شوری</Beit>
<Beit name="17">
ننشاند صد طوفان آن فتنه و غوغا را</Beit>
</Poem>
<Poem name="88">
<Beit name="0">
شاد آمدی ای مه رو ای شادی جان شاد آ</Beit>
<Beit name="1">
تا بود چنین بودی تا باد چنان بادا</Beit>
<Beit name="2">
ای صورت هر شادی اندر دل ما یادی</Beit>
<Beit name="3">
ای صورت عشق کل اندر دل ما یاد آ</Beit>
<Beit name="4">
بیرون پر از این طفلی ما را برهان ای جان</Beit>
<Beit name="5">
از منت هر دادو وز غصه هر دادا</Beit>
<Beit name="6">
ما چنگ زدیم از غم در یار و رخان ما</Beit>
<Beit name="7">
ای دف تو بنال از دل وی نای به فریاد آ</Beit>
<Beit name="8">
ای دل تو که زیبایی شیرین شو از آن خسرو</Beit>
<Beit name="9">
ور خسرو شیرینی در عشق چو فرهاد آ</Beit>
</Poem>
<Poem name="89">
<Beit name="0">
یک پند ز من بشنو خواهی نشوی رسوا</Beit>
<Beit name="1">
من خمره افیونم زنهار سرم مگشا</Beit>
<Beit name="2">
آتش به من اندرزن آتش چه زند با من</Beit>
<Beit name="3">
کاندر فلک افکندم صد آتش و صد غوغا</Beit>
<Beit name="4">
گر چرخ همه سر شد ور خاک همه پا شد</Beit>
<Beit name="5">
نی سر بهلم آن را نی پا بهلم این را</Beit>
<Beit name="6">
یا صافیه الخمر فی آنیه المولی</Beit>
<Beit name="7">
اسکر نفرا لدا و السکر بنا اولی</Beit>
</Poem>
<Poem name="90">
<Beit name="0">
ای شاد که ما هستیم اندر غم تو جانا</Beit>
<Beit name="1">
هم محرم عشق تو هم محرم تو جانا</Beit>
<Beit name="2">
هم ناظر روی تو هم مست سبوی تو</Beit>
<Beit name="3">
هم شسته به نظاره بر طارم تو جانا</Beit>
<Beit name="4">
تو جان سلیمانی آرامگه جانی</Beit>
<Beit name="5">
ای دیو و پری شیدا از خاتم تو جانا</Beit>
<Beit name="6">
ای بیخودی جان‌ها در طلعت خوب تو</Beit>
<Beit name="7">
ای روشنی دل‌ها اندر دم تو جانا</Beit>
<Beit name="8">
در عشق تو خمارم در سر ز تو می دارم</Beit>
<Beit name="9">
از حسن جمالات پرخرم تو جانا</Beit>
<Beit name="10">
تو کعبه عشاقی شمس الحق تبریزی</Beit>
<Beit name="11">
زمزم شکر آمیزد از زمزم تو جانا</Beit>
</Poem>
<Poem name="91">
<Beit name="0">
در آب فکن ساقی بط زاده آبی را</Beit>
<Beit name="1">
بشتاب و شتاب اولی مستان شبابی را</Beit>
<Beit name="2">
ای جان بهار و دی وی حاتم نقل و می</Beit>
<Beit name="3">
پر کن ز شکر چون نی بوبکر ربابی را</Beit>
<Beit name="4">
ای ساقی شور و شر هین عیش بگیر از سر</Beit>
<Beit name="5">
پر کن ز می احمر سغراق و شرابی را</Beit>
<Beit name="6">
بنما ز می فرخ این سو اخ و آن سو اخ</Beit>
<Beit name="7">
بربای نقاب از رخ معشوق نقابی را</Beit>
<Beit name="8">
احسنت زهی یار او شاخ گل بی‌خار او</Beit>
<Beit name="9">
شاباش زهی دارو دل‌های کبابی را</Beit>
<Beit name="10">
صد حلقه نگر شیدا زان باده ناپیدا</Beit>
<Beit name="11">
کاسد کند این صهبا صد خمر لعابی را</Beit>
<Beit name="12">
مستان چمن پنهان اشکوفه ز شاخ افشان</Beit>
<Beit name="13">
صد کوه چو که غلطان سیلاب حبابی را</Beit>
<Beit name="14">
گر آن قدح روشن جانست نهان از تن</Beit>
<Beit name="15">
پنهان نتوان کردن مستی و خرابی را</Beit>
<Beit name="16">
ماییم چو کشت ای جان سرسبز در این میدان</Beit>
<Beit name="17">
تشنه شده و جویان باران سحابی را</Beit>
<Beit name="18">
چون رعد نه‌ای خامش چون پرده تست این هش</Beit>
<Beit name="19">
وز صبر و فنا می‌کش طوطی خطابی را</Beit>
</Poem>
<Poem name="92">
<Beit name="0">
زهی باغ زهی باغ که بشکفت ز بالا</Beit>
<Beit name="1">
زهی قدر و زهی بدر تبارک و تعالی</Beit>
<Beit name="2">
زهی فر زهی نور زهی شر زهی شور</Beit>
<Beit name="3">
زهی گوهر منثور زهی پشت و تولا</Beit>
<Beit name="4">
زهی ملک زهی مال زهی قال زهی حال</Beit>
<Beit name="5">
زهی پر و زهی بال بر افلاک تجلی</Beit>
<Beit name="6">
چو جان سلسله‌ها را بدرد به حرونی</Beit>
<Beit name="7">
چه ذاالنون چه مجنون چه لیلی و چه لیلا</Beit>
<Beit name="8">
علم‌های الهی ز پس کوه برآمد</Beit>
<Beit name="9">
چه سلطان و چه خاقان چه والی و چه والا</Beit>
<Beit name="10">
چه پیش آمد جان را که پس انداخت جهان را</Beit>
<Beit name="11">
بزن گردن آن را که بگوید که تسلا</Beit>
<Beit name="12">
چو بی‌واسطه جبار بپرورد جهان را</Beit>
<Beit name="13">
چه ناقوس چه ناموس چه اهلا و چه سهلا</Beit>
<Beit name="14">
گر اجزای زمینی وگر روح امینی</Beit>
<Beit name="15">
چو آن حال ببینی بگو جل جلالا</Beit>
<Beit name="16">
گر افلاک نباشد به خدا باک نباشد</Beit>
<Beit name="17">
دل غمناک نباشد مکن بانگ و علالا</Beit>
<Beit name="18">
فروپوش فروپوش نه بخروش نه بفروش</Beit>
<Beit name="19">
تویی باده مدهوش یکی لحظه بپالا</Beit>
<Beit name="20">
تو کرباسی و قصار تو انگوری و عصار</Beit>
<Beit name="21">
بپالا و بیفشار ولی دست میالا</Beit>
<Beit name="22">
خمش باش خمش باش در این مجمع اوباش</Beit>
<Beit name="23">
مگو فاش مگو فاش ز مولی و ز مولا</Beit>
</Poem>
<Poem name="93">
<Beit name="0">
میندیش میندیش که اندیشه گری‌ها</Beit>
<Beit name="1">
چو نفطند بسوزند ز هر بیخ تری‌ها</Beit>
<Beit name="2">
خرف باش خرف باش ز مستی و ز حیرت</Beit>
<Beit name="3">
که تا جمله نیستان نماید شکری‌ها</Beit>
<Beit name="4">
جنونست شجاعت میندیش و درانداز</Beit>
<Beit name="5">
چو شیران و چو مردان گذر کن ز غری‌ها</Beit>
<Beit name="6">
که اندیشه چو دامست بر ایثار حرامست</Beit>
<Beit name="7">
چرا باید حیلت پی لقمه بری‌ها</Beit>
<Beit name="8">
ره لقمه چو بستی ز هر حیله برستی</Beit>
<Beit name="9">
وگر حرص بنالد بگیریم کری‌ها</Beit>
</Poem>
<Poem name="94">
<Beit name="0">
زهی عشق زهی عشق که ما راست خدایا</Beit>
<Beit name="1">
چه نغزست و چه خوبست چه زیباست خدایا</Beit>
<Beit name="2">
از آن آب حیاتست که ما چرخ زنانیم</Beit>
<Beit name="3">
نه از کف و نه از نای نه دف‌هاست خدایا</Beit>
<Beit name="4">
یقین گشت که آن شاه در این عرس نهانست</Beit>
<Beit name="5">
که اسباب شکرریز مهیاست خدایا</Beit>
<Beit name="6">
به هر مغز و دماغی که درافتاد خیالش</Beit>
<Beit name="7">
چه مغزست و چه نغزست چه بیناست خدایا</Beit>
<Beit name="8">
تن ار کرد فغانی ز غم سود و زیانی</Beit>
<Beit name="9">
ز تست آنک دمیدن نه ز سرناست خدایا</Beit>
<Beit name="10">
نی تن را همه سوراخ چنان کرد کف تو</Beit>
<Beit name="11">
که شب و روز در این ناله و غوغاست خدایا</Beit>
<Beit name="12">
نی بیچاره چه داند که ره پرده چه باشد</Beit>
<Beit name="13">
دم ناییست که بیننده و داناست خدایا</Beit>
<Beit name="14">
که در باغ و گلستان ز کر و فر مستان</Beit>
<Beit name="15">
چه نورست و چه شورست چه سوداست خدایا</Beit>
<Beit name="16">
ز تیه خوش موسی و ز مایده عیسی</Beit>
<Beit name="17">
چه لوتست و چه قوتست و چه حلواست خدایا</Beit>
<Beit name="18">
از این لوت و زین قوت چه مستیم و چه مبهوت</Beit>
<Beit name="19">
که از دخل زمین نیست ز بالاست خدایا</Beit>
<Beit name="20">
ز عکس رخ آن یار در این گلشن و گلزار</Beit>
<Beit name="21">
به هر سو مه و خورشید و ثریاست خدایا</Beit>
<Beit name="22">
چو سیلیم و چو جوییم همه سوی تو پوییم</Beit>
<Beit name="23">
که منزلگه هر سیل به دریاست خدایا</Beit>
<Beit name="24">
بسی خوردم سوگند که خاموش کنم لیک</Beit>
<Beit name="25">
مگر هر در دریای تو گویاست خدایا</Beit>
<Beit name="26">
خمش ای دل که تو مستی مبادا به جهانی</Beit>
<Beit name="27">
نگهش دار ز آفت که برجاست خدایا</Beit>
<Beit name="28">
ز شمس الحق تبریز دل و جان و دو دیده</Beit>
<Beit name="29">
سراسیمه و آشفته سوداست خدایا</Beit>
</Poem>
<Poem name="95">
<Beit name="0">
زهی عشق زهی عشق که ما راست خدایا</Beit>
<Beit name="1">
چه نغزست و چه خوبست و چه زیباست خدایا</Beit>
<Beit name="2">
چه گرمیم چه گرمیم از این عشق چو خورشید</Beit>
<Beit name="3">
چه پنهان و چه پنهان و چه پیداست خدایا</Beit>
<Beit name="4">
زهی ماه زهی ماه زهی باده همراه</Beit>
<Beit name="5">
که جان را و جهان را بیاراست خدایا</Beit>
<Beit name="6">
زهی شور زهی شور که انگیخته عالم</Beit>
<Beit name="7">
زهی کار زهی بار که آن جاست خدایا</Beit>
<Beit name="8">
فروریخت فروریخت شهنشاه سواران</Beit>
<Beit name="9">
زهی گرد زهی گرد که برخاست خدایا</Beit>
<Beit name="10">
فتادیم فتادیم بدان سان که نخیزیم</Beit>
<Beit name="11">
ندانیم ندانیم چه غوغاست خدایا</Beit>
<Beit name="12">
ز هر کوی ز هر کوی یکی دود دگرگون</Beit>
<Beit name="13">
دگربار دگربار چه سوداست خدایا</Beit>
<Beit name="14">
نه دامیست نه زنجیر همه بسته چراییم</Beit>
<Beit name="15">
چه بندست چه زنجیر که برپاست خدایا</Beit>
<Beit name="16">
چه نقشیست چه نقشیست در این تابه دل‌ها</Beit>
<Beit name="17">
غریبست غریبست ز بالاست خدایا</Beit>
<Beit name="18">
خموشید خموشید که تا فاش نگردید</Beit>
<Beit name="19">
که اغیار گرفتست چپ و راست خدایا</Beit>
</Poem>
<Poem name="96">
<Beit name="0">
لب را تو به هر بوسه و هر لوت میالا</Beit>
<Beit name="1">
تا از لب دلدار شود مست و شکرخا</Beit>
<Beit name="2">
تا از لب تو بوی لب غیر نیاید</Beit>
<Beit name="3">
تا عشق مجرد شود و صافی و یکتا</Beit>
<Beit name="4">
آن لب که بود کون خری بوسه گه او</Beit>
<Beit name="5">
کی یابد آن لب شکربوس مسیحا</Beit>
<Beit name="6">
می‌دانک حدث باشد جز نور قدیمی</Beit>
<Beit name="7">
بر مزبله پرحدث آن گاه تماشا</Beit>
<Beit name="8">
آنگه که فنا شد حدث اندر دل پالیز</Beit>
<Beit name="9">
رست از حدثی و شود او چاشنی افزا</Beit>
<Beit name="10">
تا تو حدثی لذت تقدیس چه دانی</Beit>
<Beit name="11">
رو از حدثی سوی تبارک و تعالی</Beit>
<Beit name="12">
زان دست مسیح آمد داروی جهانی</Beit>
<Beit name="13">
کو دست نگه داشت ز هر کاسه سکبا</Beit>
<Beit name="14">
از نعمت فرعون چه موسی کف و لب شست</Beit>
<Beit name="15">
دریای کرم داد مر او را ید بیضا</Beit>
<Beit name="16">
خواهی که ز معده و لب هر خام گریزی</Beit>
<Beit name="17">
پرگوهر و روتلخ همی‌باش چو دریا</Beit>
<Beit name="18">
هین چشم فروبند که آن چشم غیورست</Beit>
<Beit name="19">
هین معده تهی دار که لوتیست مهیا</Beit>
<Beit name="20">
سگ سیر شود هیچ شکاری بنگیرد</Beit>
<Beit name="21">
کز آتش جوعست تک و گام تقاضا</Beit>
<Beit name="22">
کو دست و لب پاک که گیرد قدح پاک</Beit>
<Beit name="23">
کو صوفی چالاک که آید سوی حلوا</Beit>
<Beit name="24">
بنمای از این حرف تصاویر حقایق</Beit>
<Beit name="25">
یا من قسم القهوه و الکاس علینا</Beit>
</Poem>
<Poem name="97">
<Beit name="0">
رفتم به سوی مصر و خریدم شکری را</Beit>
<Beit name="1">
خود فاش بگو یوسف زرین کمری را</Beit>
<Beit name="2">
در شهر کی دیدست چنین شهره بتی را</Beit>
<Beit name="3">
در بر کی کشیدست سهیل و قمری را</Beit>
<Beit name="4">
بنشاند به ملکت ملکی بنده بد را</Beit>
<Beit name="5">
بخرید به گوهر کرمش بی‌گهری را</Beit>
<Beit name="6">
خضر خضرانست و از هیچ عجب نیست</Beit>
<Beit name="7">
کز چشمه جان تازه کند او جگری را</Beit>
<Beit name="8">
از بهر زبردستی و دولت دهی آمد</Beit>
<Beit name="9">
نی زیر و زبر کردن زیر و زبری را</Beit>
<Beit name="10">
شاید که نخسپیم به شب چونک نهانی</Beit>
<Beit name="11">
مه بوسه دهد هر شب انجم شمری را</Beit>
<Beit name="12">
آثار رساند دل و جان را به مؤثر</Beit>
<Beit name="13">
حمال دل و جان کند آن شه اثری را</Beit>
<Beit name="14">
اکسیر خداییست بدان آمد کاین جا</Beit>
<Beit name="15">
هر لحظه زر سرخ کند او حجری را</Beit>
<Beit name="16">
جان‌های چو عیسی به سوی چرخ برانند</Beit>
<Beit name="17">
غم نیست اگر ره نبود لاشه خری را</Beit>
<Beit name="18">
هر چیز گمان بردم در عالم و این نی</Beit>
<Beit name="19">
کاین جاه و جلالست خدایی نظری را</Beit>
<Beit name="20">
سوز دل شاهانه خورشید بباید</Beit>
<Beit name="21">
تا سرمه کشد چشم عروس سحری را</Beit>
<Beit name="22">
ما عقل نداریم یکی ذره وگر نی</Beit>
<Beit name="23">
کی آهوی عاقل طلبد شیر نری را</Beit>
<Beit name="24">
بی عقل چو سایه پیت ای دوست دوانیم</Beit>
<Beit name="25">
کان روی چو خورشید تو نبود دگری را</Beit>
<Beit name="26">
خورشید همه روز بدان تیغ گزارد</Beit>
<Beit name="27">
تا زخم زند هر طرفی بی‌سپری را</Beit>
<Beit name="28">
بر سینه نهد عقل چنان دل شکنی را</Beit>
<Beit name="29">
در خانه کشد روح چنان رهگذی را</Beit>
<Beit name="30">
در هدیه دهد چشم چنان لعل لبی را</Beit>
<Beit name="31">
رخ زر زند از بهر چنین سیمبری را</Beit>
<Beit name="32">
رو صاحب آن چشم شو ای خواجه چو ابرو</Beit>
<Beit name="33">
کو راست کند چشم کژ کژنگری را</Beit>
<Beit name="34">
ای پاک دلان با جز او عشق مبازید</Beit>
<Beit name="35">
نتوان دل و جان دادن هر مختصری را</Beit>
<Beit name="36">
خاموش که او خود بکشد عاشق خود را</Beit>
<Beit name="37">
تا چند کشی دامن هر بی‌هنری را</Beit>
</Poem>
<Poem name="98">
<Beit name="0">
ای از نظرت مست شده اسم و مسما</Beit>
<Beit name="1">
ای یوسف جان گشته ز لب‌های شکرخا</Beit>
<Beit name="2">
ما را چه از آن قصه که گاو آمد و خر رفت</Beit>
<Beit name="3">
هین وقت لطیفست از آن عربده بازآ</Beit>
<Beit name="4">
ای شاه تو شاهی کن و آراسته کن بزم</Beit>
<Beit name="5">
ای جان ولی نعمت هر وامق و عذرا</Beit>
<Beit name="6">
هم دایه جان‌هایی و هم جوی می و شیر</Beit>
<Beit name="7">
هم جنت فردوسی و هم سدره خضرا</Beit>
<Beit name="8">
جز این بنگوییم وگر نیز بگوییم</Beit>
<Beit name="9">
گویید خسیسان که محالست و علالا</Beit>
<Beit name="10">
خواهی که بگویم بده آن جام صبوحی</Beit>
<Beit name="11">
تا چرخ به رقص آید و صد زهره زهرا</Beit>
<Beit name="12">
هر جا ترشی باشد اندر غم دنیی</Beit>
<Beit name="13">
می‌غرد و می‌برد از آن جای دل ما</Beit>
<Beit name="14">
برخیز بخیلانه در خانه فروبند</Beit>
<Beit name="15">
کان جا که تویی خانه شود گلشن و صحرا</Beit>
<Beit name="16">
این مه ز کجا آمد وین روی چه رویست</Beit>
<Beit name="17">
این نور خداییست تبارک و تعالی</Beit>
<Beit name="18">
هم قادر و هم قاهر و هم اول و آخر</Beit>
<Beit name="19">
اول غم و سودا و به آخر ید بیضا</Beit>
<Beit name="20">
هر دل که نلرزیدت و هر چشم که نگریست</Beit>
<Beit name="21">
یا رب خبرش ده تو از این عیش و تماشا</Beit>
<Beit name="22">
تا شید برآرد وی و آید به سر کوی</Beit>
<Beit name="23">
فریاد برآرد که تمنیت تمنا</Beit>
<Beit name="24">
نگذاردش آن عشق که سر نیز بخارد</Beit>
<Beit name="25">
شاباش زهی سلسله و جذب و تقاضا</Beit>
<Beit name="26">
در شهر چو من گول مگر عشق ندیدست</Beit>
<Beit name="27">
هر لحظه مرا گیرد این عشق ز بالا</Beit>
<Beit name="28">
هر داد و گرفتی که ز بالاست لطیفست</Beit>
<Beit name="29">
گر حاذق جدست وگر عشوه تیبا</Beit>
</Poem>
<Poem name="99">
<Beit name="0">
دلارام نهان گشته ز غوغا</Beit>
<Beit name="1">
همه رفتند و خلوت شد برون آ</Beit>
<Beit name="2">
برآور بنده را از غرقه خون</Beit>
<Beit name="3">
فرح ده روی زردم را ز صفرا</Beit>
<Beit name="4">
کنار خویش دریا کردم از اشک</Beit>
<Beit name="5">
تماشا چون نیایی سوی دریا</Beit>
<Beit name="6">
چو تو در آینه دیدی رخ خود</Beit>
<Beit name="7">
از آن خوشتر کجا باشد تماشا</Beit>
<Beit name="8">
غلط کردم در آیینه نگنجی</Beit>
<Beit name="9">
ز نورت می‌شود لا کل اشیاء</Beit>
<Beit name="10">
رهید آن آینه از رنج صیقل</Beit>
<Beit name="11">
ز رویت می‌شود پاک و مصفا</Beit>
<Beit name="12">
تو پنهانی چو عقل و جمله از تست</Beit>
<Beit name="13">
خرابی‌ها عمارت‌ها به هر جا</Beit>
<Beit name="14">
هر آنک پهلوی تو خانه گیرد</Beit>
<Beit name="15">
به پیشش پست شد بام ثریا</Beit>
<Beit name="16">
چه باشد حال تن کز جان جدا شد</Beit>
<Beit name="17">
چه عذر آورد کسی کز تست عذرا</Beit>
<Beit name="18">
چه یاری یابد از یاران همدل</Beit>
<Beit name="19">
کسی کز جان شیرین گشت تنها</Beit>
<Beit name="20">
به از صبحی تو خلقان را به هر روز</Beit>
<Beit name="21">
به از خوابی ضعیفان را به شب‌ها</Beit>
<Beit name="22">
تو را در جان بدیدم بازرستم</Beit>
<Beit name="23">
چو گمراهان نگویم زیر و بالا</Beit>
<Beit name="24">
چو در عالم زدی تو آتش عشق</Beit>
<Beit name="25">
جهان گشتست همچون دیگ حلوا</Beit>
<Beit name="26">
همه حسن از تو باید ماه و خورشید</Beit>
<Beit name="27">
همه مغز از تو باید جدی و جوزا</Beit>
<Beit name="28">
بدان شد شب شفا و راحت خلق</Beit>
<Beit name="29">
که سودای توش بخشید سودا</Beit>
<Beit name="30">
چو پروانه‌ست خلق و روز چون شمع</Beit>
<Beit name="31">
که از زیب خودش کردی تو زیبا</Beit>
<Beit name="32">
هر آن پروانه که شمع تو را دید</Beit>
<Beit name="33">
شبش خوشتر ز روز آمد به سیما</Beit>
<Beit name="34">
همی‌پرد به گرد شمع حسنت</Beit>
<Beit name="35">
به روز و شب ندارد هیچ پروا</Beit>
<Beit name="36">
نمی‌یارم بیان کردن از این بیش</Beit>
<Beit name="37">
بگفتم این قدر باقی تو فرما</Beit>
<Beit name="38">
بگو باقی تو شمس الدین تبریز</Beit>
<Beit name="39">
که به گوید حدیث قاف عنقا</Beit>
</Poem>
<Poem name="100">
<Beit name="0">
بیا ای جان نو داده جهان را</Beit>
<Beit name="1">
ببر از کار عقل کاردان را</Beit>
<Beit name="2">
چو تیرم تا نپرانی نپرم</Beit>
<Beit name="3">
بیا بار دگر پر کن کمان را</Beit>
<Beit name="4">
ز عشقت باز طشت از بام افتاد</Beit>
<Beit name="5">
فرست از بام باز آن نردبان را</Beit>
<Beit name="6">
مرا گویند بامش از چه سویست</Beit>
<Beit name="7">
از آن سویی که آوردند جان را</Beit>
<Beit name="8">
از آن سویی که هر شب جان روانست</Beit>
<Beit name="9">
به وقت صبح بازآرد روان را</Beit>
<Beit name="10">
از آن سو که بهار آید زمین را</Beit>
<Beit name="11">
چراغ نو دهد صبح آسمان را</Beit>
<Beit name="12">
از آن سو که عصایی اژدها شد</Beit>
<Beit name="13">
به دوزخ برد او فرعونیان را</Beit>
<Beit name="14">
از آن سو که تو را این جست و جو خاست</Beit>
<Beit name="15">
نشان خود اوست می‌جوید نشان را</Beit>
<Beit name="16">
تو آن مردی که او بر خر نشسته است</Beit>
<Beit name="17">
همی‌پرسد ز خر این را و آن را</Beit>
<Beit name="18">
خمش کن کو نمی‌خواهد ز غیرت</Beit>
<Beit name="19">
که در دریا درآرد همگنان را</Beit>
</Poem>
<Poem name="101">
<Beit name="0">
بسوزانیم سودا و جنون را</Beit>
<Beit name="1">
درآشامیم هر دم موج خون را</Beit>
<Beit name="2">
حریف دوزخ آشامان مستیم</Beit>
<Beit name="3">
که بشکافند سقف سبزگون را</Beit>
<Beit name="4">
چه خواهد کرد شمع لایزالی</Beit>
<Beit name="5">
فلک را وین دو شمع سرنگون را</Beit>
<Beit name="6">
فروبریم دست دزد غم را</Beit>
<Beit name="7">
که دزدیدست عقل صد زبون را</Beit>
<Beit name="8">
شراب صرف سلطانی بریزیم</Beit>
<Beit name="9">
بخوابانیم عقل ذوفنون را</Beit>
<Beit name="10">
چو گردد مست حد بر وی برانیم</Beit>
<Beit name="11">
که از حد برد تزویر و فسون را</Beit>
<Beit name="12">
اگر چه زوبع و استاد جمله‌ست</Beit>
<Beit name="13">
چه داند حیله ریب المنون را</Beit>
<Beit name="14">
چنانش بیخود و سرمست سازیم</Beit>
<Beit name="15">
که چون آید نداند راه چون را</Beit>
<Beit name="16">
چنان پیر و چنان عالم فنا به</Beit>
<Beit name="17">
که تا عبرت شود لایعلمون را</Beit>
<Beit name="18">
کنون عالم شود کز عشق جان داد</Beit>
<Beit name="19">
کنون واقف شود علم درون را</Beit>
<Beit name="20">
درون خانه دل او ببیند</Beit>
<Beit name="21">
ستون این جهان بی‌ستون را</Beit>
<Beit name="22">
که سرگردان بدین سرهاست گر نه</Beit>
<Beit name="23">
سکون بودی جهان بی‌سکون را</Beit>
<Beit name="24">
تن باسر نداند سر کن را</Beit>
<Beit name="25">
تن بی‌سر شناسد کاف و نون را</Beit>
<Beit name="26">
یکی لحظه بنه سر ای برادر</Beit>
<Beit name="27">
چه باشد از برای آزمون را</Beit>
<Beit name="28">
یکی دم رام کن از بهر سلطان</Beit>
<Beit name="29">
چنین سگ را چنین اسب حرون را</Beit>
<Beit name="30">
تو دوزخ دان خودآگاهی عالم</Beit>
<Beit name="31">
فنا شو کم طلب این سرفزون را</Beit>
<Beit name="32">
چنان اندر صفات حق فرورو</Beit>
<Beit name="33">
که برنایی نبینی این برون را</Beit>
<Beit name="34">
چه جویی ذوق این آب سیه را</Beit>
<Beit name="35">
چه بویی سبزه این بام تون را</Beit>
<Beit name="36">
خمش کردم نیارم شرح کردن</Beit>
<Beit name="37">
ز رشک و غیرت هر خام دون را</Beit>
<Beit name="38">
نما ای شمس تبریزی کمالی</Beit>
<Beit name="39">
که تا نقصی نباشد کاف و نون را</Beit>
</Poem>
<Poem name="102">
<Beit name="0">
سلیمانا بیار انگشتری را</Beit>
<Beit name="1">
مطیع و بنده کن دیو و پری را</Beit>
<Beit name="2">
برآر آواز ردوها علی</Beit>
<Beit name="3">
منور کن سرای شش دری را</Beit>
<Beit name="4">
برآوردن ز مغرب آفتابی</Beit>
<Beit name="5">
مسلم شد ضمیر آن سری را</Beit>
<Beit name="6">
بدین سان مهتری یابد هر آن کس</Beit>
<Beit name="7">
که بهر حق گذارد مهتری را</Beit>
<Beit name="8">
بنه بر خوان جفان کالجوابی</Beit>
<Beit name="9">
مکرم کن نیاز مشتری را</Beit>
<Beit name="10">
به کاسی کاسه سر را طرب ده</Beit>
<Beit name="11">
تو کن مخمور چشم عبهری را</Beit>
<Beit name="12">
ز صورت‌های غیبی پرده بردار</Beit>
<Beit name="13">
کسادی ده نقوش آزری را</Beit>
<Beit name="14">
ز چاه و آب چه رنجور گشتیم</Beit>
<Beit name="15">
روان کن چشمه‌های کوثری را</Beit>
<Beit name="16">
دلا در بزم شاهنشاه دررو</Beit>
<Beit name="17">
پذیرا شو شراب احمری را</Beit>
<Beit name="18">
زر و زن را به جان مپرست زیرا</Beit>
<Beit name="19">
بر این دو دوخت یزدان کافری را</Beit>
<Beit name="20">
جهاد نفس کن زیرا که اجری</Beit>
<Beit name="21">
برای این دهد شه لشکری را</Beit>
<Beit name="22">
دل سیمین بری کز عشق رویش</Beit>
<Beit name="23">
ز حیرت گم کند زر هم زری را</Beit>
<Beit name="24">
بدان دریادلی کز جوش و نوشش</Beit>
<Beit name="25">
به دست آورد گوهر گوهری را</Beit>
<Beit name="26">
که باقی غزل را تو بگویی</Beit>
<Beit name="27">
به رشک آری تو سحر سامری را</Beit>
<Beit name="28">
خمش کردم که پایم گل فرورفت</Beit>
<Beit name="29">
تو بگشا پر نطق جعفری را</Beit>
</Poem>
<Poem name="103">
<Beit name="0">
دل و جان را در این حضرت بپالا</Beit>
<Beit name="1">
چو صافی شد رود صافی به بالا</Beit>
<Beit name="2">
اگر خواهی که ز آب صاف نوشی</Beit>
<Beit name="3">
لب خود را به هر دردی میالا</Beit>
<Beit name="4">
از این سیلاب درد او پاک ماند</Beit>
<Beit name="5">
که جانبازست و چست و بی‌مبالا</Beit>
<Beit name="6">
نپرد عقل جزوی زین عقیله</Beit>
<Beit name="7">
چو نبود عقل کل بر جزو لالا</Beit>
<Beit name="8">
نلرزد دست وقت زر شمردن</Beit>
<Beit name="9">
چو بازرگان بداند قدر کالا</Beit>
<Beit name="10">
چه گرگینست وگر خارست این حرص</Beit>
<Beit name="11">
کسی خود را بر این گرگین ممالا</Beit>
<Beit name="12">
چو شد ناسور بر گرگین چنین گر</Beit>
<Beit name="13">
طلی سازش به ذکر حق تعالا</Beit>
<Beit name="14">
اگر خواهی که این در باز گردد</Beit>
<Beit name="15">
سوی این در روان و بی‌ملال آ</Beit>
<Beit name="16">
رها کن صدر و ناموس و تکبر</Beit>
<Beit name="17">
میان جان بجو صدر معلا</Beit>
<Beit name="18">
کلاه رفعت و تاج سلیمان</Beit>
<Beit name="19">
به هر کل کی رسد حاشا و کلا</Beit>
<Beit name="20">
خمش کردم سخن کوتاه خوشتر</Beit>
<Beit name="21">
که این ساعت نمی‌گنجد علالا</Beit>
<Beit name="22">
جواب آن غزل که گفت شاعر</Beit>
<Beit name="23">
بقایی شاء لیس هم ارتحالا</Beit>
</Poem>
<Poem name="104">
<Beit name="0">
خبر کن ای ستاره یار ما را</Beit>
<Beit name="1">
که دریابد دل خون خوار ما را</Beit>
<Beit name="2">
خبر کن آن طبیب عاشقان را</Beit>
<Beit name="3">
که تا شربت دهد بیمار ما را</Beit>
<Beit name="4">
بگو شکرفروش شکرین را</Beit>
<Beit name="5">
که تا رونق دهد بازار ما را</Beit>
<Beit name="6">
اگر در سر بگردانی دل خود</Beit>
<Beit name="7">
نه دشمن بشنود اسرار ما را</Beit>
<Beit name="8">
پس اندر عشق دشمن کام گردم</Beit>
<Beit name="9">
که دشمن می‌نپرسد کار ما را</Beit>
<Beit name="10">
اگر چه دشمن ما جان ندارد</Beit>
<Beit name="11">
بسوزان جان دشمن دار ما را</Beit>
<Beit name="12">
اگر گل بر سرستت تا نشویی</Beit>
<Beit name="13">
بیار و بشکفان گلزار ما را</Beit>
<Beit name="14">
بیا ای شمس تبریزی نیر</Beit>
<Beit name="15">
بدان رخ نور ده دیدار ما را</Beit>
</Poem>
<Poem name="105">
<Beit name="0">
چو او باشد دل دلسوز ما را</Beit>
<Beit name="1">
چه باشد شب چه باشد روز ما را</Beit>
<Beit name="2">
که خورشید ار فروشد ار برآمد</Beit>
<Beit name="3">
بس است این جان جان افروز ما را</Beit>
<Beit name="4">
تو مادرمرده را شیون میاموز</Beit>
<Beit name="5">
که استادست عشق آموز ما را</Beit>
<Beit name="6">
مدوزان خرقه ما را مدران</Beit>
<Beit name="7">
نشاید شیخ خرقه دوز ما را</Beit>
<Beit name="8">
همه کس بر عدو پیروز خواهد</Beit>
<Beit name="9">
جمال آن عدو پیروز ما را</Beit>
<Beit name="10">
همه کس بخت گنج اندوز جوید</Beit>
<Beit name="11">
ولیکن عشق رنج اندوز ما را</Beit>
</Poem>
<Poem name="106">
<Beit name="0">
مرا حلوا هوس کردست حلوا</Beit>
<Beit name="1">
میفکن وعده حلوا به فردا</Beit>
<Beit name="2">
دل و جانم بدان حلواست پیوست</Beit>
<Beit name="3">
که صوفی را صفا آرد نه صفرا</Beit>
<Beit name="4">
زهی حلوای گرم و چرب و شیرین</Beit>
<Beit name="5">
که هر دم می‌رسد بویش ز بالا</Beit>
<Beit name="6">
دهانی بسته حلوا خور چو انجیر</Beit>
<Beit name="7">
ز دل خور هیچ دست و لب میالا</Beit>
<Beit name="8">
از آن دستست این حلوا از آن دست</Beit>
<Beit name="9">
بخور زان دست ای بی‌دست و بی‌پا</Beit>
<Beit name="10">
دمی با مصطفا و کاسه باشیم</Beit>
<Beit name="11">
که او می خورد از آن جا شیر و خرما</Beit>
<Beit name="12">
از آن خرما که مریم را ندا کرد</Beit>
<Beit name="13">
کلی و اشربی و قری عینا</Beit>
<Beit name="14">
دلیل آنک زاده عقل کلیم</Beit>
<Beit name="15">
ندایش می‌رسد کای جان بابا</Beit>
<Beit name="16">
همی‌خواند که فرزندان بیایید</Beit>
<Beit name="17">
که خوان آراسته‌ست و یار تنها</Beit>
</Poem>
<Poem name="107">
<Beit name="0">
امیر حسن خندان کن چشم را</Beit>
<Beit name="1">
وجودی بخش مر مشتی عدم را</Beit>
<Beit name="2">
سیاهی می‌نماید لشکر غم</Beit>
<Beit name="3">
ظفر ده شادی صاحب علم را</Beit>
<Beit name="4">
به حسن خود تو شادی را بکن شاد</Beit>
<Beit name="5">
غم و اندوه ده اندوه و غم را</Beit>
<Beit name="6">
کرم را شادمان کن از جمالت</Beit>
<Beit name="7">
که حسن تو دهد صد جان کرم را</Beit>
<Beit name="8">
تو کارم زان بر سیمین چو زر کن</Beit>
<Beit name="9">
تو لعلین کن رخ همچون زرم را</Beit>
<Beit name="10">
دلا چون طالب بیشی عشقی</Beit>
<Beit name="11">
تو کم اندیش در دل بیش و کم را</Beit>
<Beit name="12">
بنه آن سر به پیش شمس تبریز</Beit>
<Beit name="13">
که ایمانست سجده آن صنم را</Beit>
</Poem>
<Poem name="108">
<Beit name="0">
به برج دل رسیدی بیست این جا</Beit>
<Beit name="1">
چو آن مه را بدیدی بیست این جا</Beit>
<Beit name="2">
بسی این رخت خود را هر نواحی</Beit>
<Beit name="3">
ز نادانی کشیدی بیست این جا</Beit>
<Beit name="4">
بشد عمری و از خوبی آن مه</Beit>
<Beit name="5">
به هر نوعی شنیدی بیست این جا</Beit>
<Beit name="6">
ببین آن حسن را کز دیدن او</Beit>
<Beit name="7">
بدید و نابدیدی بیست این جا</Beit>
<Beit name="8">
به سینه تو که آن پستان شیرست</Beit>
<Beit name="9">
که از شیرش چشیدی بیست این جا</Beit>
</Poem>
<Poem name="109">
<Beit name="0">
بکت عینی غداه البین دمعا</Beit>
<Beit name="1">
و اخری بالبکا بخلت علینا</Beit>
<Beit name="2">
فعاقبت التی بخلت علینا</Beit>
<Beit name="3">
بان غمضتها یوم التقینا</Beit>
<Beit name="4">
چه مرد آن عتابم خیز یارا</Beit>
<Beit name="5">
بده آن جام مالامال صهبا</Beit>
<Beit name="6">
نرنجم ز آنچ مردم می‌برنجند</Beit>
<Beit name="7">
که پیشم جمله جان‌ها هست یکتا</Beit>
<Beit name="8">
اگر چه پوستینی بازگونه</Beit>
<Beit name="9">
بپوشیدست این اجسام بر ما</Beit>
<Beit name="10">
تو را در پوستین من می‌شناسم</Beit>
<Beit name="11">
همان جان منی در پوست جانا</Beit>
<Beit name="12">
بدرم پوست را تو هم بدران</Beit>
<Beit name="13">
چرا سازیم با خود جنگ و هیجا</Beit>
<Beit name="14">
یکی جانیم در اجسام مفرق</Beit>
<Beit name="15">
اگر خردیم اگر پیریم و برنا</Beit>
<Beit name="16">
چراغک‌هاست کآتش را جدا کرد</Beit>
<Beit name="17">
یکی اصلست ایشان را و منش</Beit>
<Beit name="18">
یکی طبع و یکی رنگ و یکی خوی</Beit>
<Beit name="19">
که سرهاشان نباشد غیر پاها</Beit>
<Beit name="20">
در این تقریر برهان‌هاست در دل</Beit>
<Beit name="21">
به سر با تو بگویم یا به اخفا</Beit>
<Beit name="22">
غلط خود تو بگویی با تو آن را</Beit>
<Beit name="23">
چه تو بر توست بنگر این تماشا</Beit>
</Poem>
<Poem name="110">
<Beit name="0">
تو بشکن چنگ ما را ای معلا</Beit>
<Beit name="1">
هزاران چنگ دیگر هست این جا</Beit>
<Beit name="2">
چو ما در چنگ عشق اندرفتادیم</Beit>
<Beit name="3">
چه کم آید بر ما چنگ و سرنا</Beit>
<Beit name="4">
رباب و چنگ عالم گر بسوزد</Beit>
<Beit name="5">
بسی چنگی پنهانیست یارا</Beit>
<Beit name="6">
ترنگ و تنتنش رفته به گردون</Beit>
<Beit name="7">
اگر چه ناید آن در گوش صما</Beit>
<Beit name="8">
چراغ و شمع عالم گر بمیرد</Beit>
<Beit name="9">
چو غم چون سنگ و آهن هست برجا</Beit>
<Beit name="10">
به روی بحر خاشاکست اغانی</Beit>
<Beit name="11">
نیاید گوهری بر روی دریا</Beit>
<Beit name="12">
ولیکن لطف خاشاک از گهر دان</Beit>
<Beit name="13">
که عکس عکس برق اوست بر ما</Beit>
<Beit name="14">
اغانی جمله فرع شوق وصلیست</Beit>
<Beit name="15">
برابر نیست فرع و اصل اصلا</Beit>
<Beit name="16">
دهان بربند و بگشا روزن دل</Beit>
<Beit name="17">
از آن ره باش با ارواح گویا</Beit>
</Poem>
<Poem name="111">
<Beit name="0">
برای تو فدا کردیم جان‌ها</Beit>
<Beit name="1">
کشیده بهر تو زخم زبان‌ها</Beit>
<Beit name="2">
شنیده طعنه‌های همچو آتش</Beit>
<Beit name="3">
رسیده تیر کاری زان کمان‌ها</Beit>
<Beit name="4">
اگر دل را برون آریم پیشت</Beit>
<Beit name="5">
ببخشایی بر آن پرخون نشان‌ها</Beit>
<Beit name="6">
اگر دشمن تو را از من بدی گفت</Beit>
<Beit name="7">
مها دشمن چه گوید جز چنان‌ها</Beit>
<Beit name="8">
بیا ای آفتاب جمله خوبان</Beit>
<Beit name="9">
که در لطف تو خندد لعل کان‌ها</Beit>
<Beit name="10">
که بی‌تو سود ما جمله زیانست</Beit>
<Beit name="11">
که گردد سود با بودت زیان‌ها</Beit>
<Beit name="12">
گمان او بسستش زهر قاتل</Beit>
<Beit name="13">
که در قند تو دارد بدگمان‌ها</Beit>
</Poem>
<Poem name="112">
<Beit name="0">
ز روی تست عید آثار ما را</Beit>
<Beit name="1">
بیا ای عید و عیدی آر ما را</Beit>
<Beit name="2">
تو جان عید و از روی تو جانا</Beit>
<Beit name="3">
هزاران عید در اسرار ما را</Beit>
<Beit name="4">
چو ما در نیستی سر درکشیدیم</Beit>
<Beit name="5">
نگیرد غصه دستار ما را</Beit>
<Beit name="6">
چو ما بر خویشتن اغیار گشتیم</Beit>
<Beit name="7">
نباشد غصه اغیار ما را</Beit>
<Beit name="8">
شما را اطلس و شعر خیالی</Beit>
<Beit name="9">
خیال خوب آن دلدار ما را</Beit>
<Beit name="10">
کتاب مکر و عیاری شما را</Beit>
<Beit name="11">
عتاب دلبر عیار ما را</Beit>
<Beit name="12">
شما را عید در سالی دو بارست</Beit>
<Beit name="13">
دو صد عیدست هر دم کار ما را</Beit>
<Beit name="14">
شما را سیم و زر بادا فراوان</Beit>
<Beit name="15">
جمال خالق جبار ما را</Beit>
<Beit name="16">
شما را اسب تازی باد بی‌حد</Beit>
<Beit name="17">
براق احمد مختار ما را</Beit>
<Beit name="18">
اگر عالم همه عیدست و عشرت</Beit>
<Beit name="19">
برو عالم شما را یار ما را</Beit>
<Beit name="20">
بیا ای عید اکبر شمس تبریز</Beit>
<Beit name="21">
به دست این و آن مگذار ما را</Beit>
<Beit name="22">
چو خاموشانه عشقت قوی شد</Beit>
<Beit name="23">
سخن کوتاه شد این بار ما را</Beit>
</Poem>
<Poem name="113">
<Beit name="0">
ای مطرب دل برای یاری را</Beit>
<Beit name="1">
در پرده زیر گوی زاری را</Beit>
<Beit name="2">
رو در چمن و به روی گل بنگر</Beit>
<Beit name="3">
همدم شو بلبل بهاری را</Beit>
<Beit name="4">
دانی چه حیات‌ها و مستی‌هاست</Beit>
<Beit name="5">
در مجلس عشق جان سپاری را</Beit>
<Beit name="6">
چون دولت بی‌شمار را دیدی</Beit>
<Beit name="7">
بسپار بدو دم شماری را</Beit>
<Beit name="8">
ای روح شکار دلبری گشتی</Beit>
<Beit name="9">
کو زنده کند ابد شکاری را</Beit>
<Beit name="10">
ای ساقی دل ز کار واماندم</Beit>
<Beit name="11">
وقتست بده شراب کاری را</Beit>
<Beit name="12">
آراسته کن مرا و مجلس را</Beit>
<Beit name="13">
کراسته‌ای شرابداری را</Beit>
<Beit name="14">
بزمیست نهان چنین حریفان را</Beit>
<Beit name="15">
جا نیست دگر شرابخواری را</Beit>
</Poem>
<Poem name="114">
<Beit name="0">
اندر دل ما تویی نگارا</Beit>
<Beit name="1">
غیر تو کلوخ و سنگ خارا</Beit>
<Beit name="2">
هر عاشق شاهدی گزیدست</Beit>
<Beit name="3">
ما جز تو ندیده‌ایم یارا</Beit>
<Beit name="4">
گر غیر تو ماه باشد ای جان</Beit>
<Beit name="5">
بر غیر تو نیست رشک ما را</Beit>
<Beit name="6">
ای خلق حدیث او مگویید</Beit>
<Beit name="7">
باقی همه شاهدان شما را</Beit>
<Beit name="8">
بر نقش فنا چه عشق بازد</Beit>
<Beit name="9">
آن کس که بدید کبریا را</Beit>
<Beit name="10">
بر غیر خدا حسد نیارد</Beit>
<Beit name="11">
آن کس که گمان برد خدا را</Beit>
<Beit name="12">
گر رشک و حسد بری برو بر</Beit>
<Beit name="13">
کین رشک بدست انبیا را</Beit>
<Beit name="14">
چون رفت بر آسمان چارم</Beit>
<Beit name="15">
عیسی چه کند کلیسیا را</Beit>
<Beit name="16">
بوبکر و عمر به جان گزیدند</Beit>
<Beit name="17">
عثمان و علی مرتضا را</Beit>
<Beit name="18">
شمس تبریز جو روان کن</Beit>
<Beit name="19">
گردان کن سنگ آسیا را</Beit>
</Poem>
<Poem name="115">
<Beit name="0">
ای جان و قوام جمله جان‌ها</Beit>
<Beit name="1">
پر بخش و روان کن روان‌ها</Beit>
<Beit name="2">
با تو ز زیان چه باک داریم</Beit>
<Beit name="3">
ای سودکن همه زیان‌ها</Beit>
<Beit name="4">
فریاد ز تیرهای غمزه</Beit>
<Beit name="5">
وز ابروهای چون کمان‌ها</Beit>
<Beit name="6">
در لعل بتان شکر نهادی</Beit>
<Beit name="7">
بگشاده به طمع آن دهان‌ها</Beit>
<Beit name="8">
ای داده به دست ما کلیدی</Beit>
<Beit name="9">
بگشاده بدان در جهان‌ها</Beit>
<Beit name="10">
گر زانک نه در میان مایی</Beit>
<Beit name="11">
برجسته چراست این میان‌ها</Beit>
<Beit name="12">
ور نیست شراب بی‌نشانیت</Beit>
<Beit name="13">
پس شاهد چیست این نشان‌ها</Beit>
<Beit name="14">
ور تو ز گمان ما برونی</Beit>
<Beit name="15">
پس زنده ز کیست این گمان‌ها</Beit>
<Beit name="16">
ور تو ز جهان ما نهانی</Beit>
<Beit name="17">
پیدا ز کی می‌شود نهان‌ها</Beit>
<Beit name="18">
بگذار فسانه‌های دنیا</Beit>
<Beit name="19">
بیزار شدیم ما از آن‌ها</Beit>
<Beit name="20">
جانی که فتاد در شکرریز</Beit>
<Beit name="21">
کی گنجد در دلش چنان‌ها</Beit>
<Beit name="22">
آن کو قدم تو را زمین شد</Beit>
<Beit name="23">
کی یاد کند ز آسمان‌ها</Beit>
<Beit name="24">
بربند زبان ما به عصمت</Beit>
<Beit name="25">
ما را مفکن در این زبان‌ها</Beit>
</Poem>
<Poem name="116">
<Beit name="0">
ای سخت گرفته جادوی را</Beit>
<Beit name="1">
شیری بنموده آهوی را</Beit>
<Beit name="2">
از سحر تو احولست دیده</Beit>
<Beit name="3">
در دیده نهاده‌ای دوی را</Beit>
<Beit name="4">
بنموده‌ای از ترنج آلو</Beit>
<Beit name="5">
کی یافت ترنج آلوی را</Beit>
<Beit name="6">
سحر تو نمود بره را گرگ</Beit>
<Beit name="7">
بنموده ز گندمی جوی را</Beit>
<Beit name="8">
منشور بقا نموده سحرت</Beit>
<Beit name="9">
طومار خیال منطوی را</Beit>
<Beit name="10">
پر باد هدایتست ریشش</Beit>
<Beit name="11">
از سحر تو جاهل غوی را</Beit>
<Beit name="12">
سوفسطاییم کرد سحرت</Beit>
<Beit name="13">
ای ترک نموده هندوی را</Beit>
<Beit name="14">
چون پشه نموده وقت پیکار</Beit>
<Beit name="15">
پیلان تهمتن قوی را</Beit>
<Beit name="16">
تا جنگ کنند و راست آرند</Beit>
<Beit name="17">
تقدیر و قضای مستوی را</Beit>
<Beit name="18">
سوفسطایی مشو خمش کن</Beit>
<Beit name="19">
بگشای زبان معنوی را</Beit>
</Poem>
<Poem name="117">
<Beit name="0">
از دور بدیده شمس دین را</Beit>
<Beit name="1">
فخر تبریز و رشک چین را</Beit>
<Beit name="2">
آن چشم و چراغ آسمان را</Beit>
<Beit name="3">
آن زنده کننده زمین را</Beit>
<Beit name="4">
ای گشته چنان و آن چنانتر</Beit>
<Beit name="5">
هر جان که بدیده او چنین را</Beit>
<Beit name="6">
گفتا که که را کشم به زاری</Beit>
<Beit name="7">
گفتمش که بنده کمین را</Beit>
<Beit name="8">
این گفتن بود و ناگهانی</Beit>
<Beit name="9">
از غیب گشاد او کمین را</Beit>
<Beit name="10">
آتش درزد به هست بنده</Beit>
<Beit name="11">
وز بیخ بکند کبر و کین را</Beit>
<Beit name="12">
بی دل سیهی لاله زان می</Beit>
<Beit name="13">
سرمست بکرد یاسمین را</Beit>
<Beit name="14">
در دامن اوست عین مقصود</Beit>
<Beit name="15">
بر ما بفشاند آستین را</Beit>
<Beit name="16">
شاهی که چو رخ نمود مه را</Beit>
<Beit name="17">
بر اسب فلک نهاد زین را</Beit>
<Beit name="18">
بنشین کژ و راست گو که نبود</Beit>
<Beit name="19">
همتا شه روح راستین را</Beit>
<Beit name="20">
والله که از او خبر نباشد</Beit>
<Beit name="21">
جبریل مقدس امین را</Beit>
<Beit name="22">
حالی چه زند به قال آورد</Beit>
<Beit name="23">
او چرخ بلند هفتمین را</Beit>
<Beit name="24">
چون چشم دگر در او گشادیم</Beit>
<Beit name="25">
یک جو نخریم ما یقین را</Beit>
<Beit name="26">
آوه که بکرد بازگونه</Beit>
<Beit name="27">
آن دولت وصل پوستین را</Beit>
<Beit name="28">
ای مطرب عشق شمس دینم</Beit>
<Beit name="29">
جان تو که بازگو همین را</Beit>
<Beit name="30">
چون می‌نرسم به دستبوسش</Beit>
<Beit name="31">
بر خاک همی‌زنم جبین را</Beit>
</Poem>
<Poem name="118">
<Beit name="0">
بنمود وفا از این جا</Beit>
<Beit name="1">
هرگز نرویم ما از این جا</Beit>
<Beit name="2">
این جا مدد حیات جانست</Beit>
<Beit name="3">
ذوقست دو چشم را از این جا</Beit>
<Beit name="4">
این جاست که پا به گل فرورفت</Beit>
<Beit name="5">
چون برگیریم پا از این جا</Beit>
<Beit name="6">
این جا به خدا که دل نهادیم</Beit>
<Beit name="7">
کس را مبر ای خدا از این جا</Beit>
<Beit name="8">
این جاست که مرگ ره ندارد</Beit>
<Beit name="9">
مرگست بدن جدا از این جا</Beit>
<Beit name="10">
زین جای برآمدی چو خورشید</Beit>
<Beit name="11">
روشن کردی مرا از این جا</Beit>
<Beit name="12">
جان خرم و شاد و تازه گردد</Beit>
<Beit name="13">
زین جا یابد بقا از این جا</Beit>
<Beit name="14">
یک بار دگر حجاب بردار</Beit>
<Beit name="15">
یک بار دگر برآ از این جا</Beit>
<Beit name="16">
این جاست شراب لایزالی</Beit>
<Beit name="17">
درریز تو ساقیا از این جا</Beit>
<Beit name="18">
این چشمه آب زندگانیست</Beit>
<Beit name="19">
مشکی پر کن سقا از این جا</Beit>
<Beit name="20">
این جا پر و بال یافت دل‌ها</Beit>
<Beit name="21">
بگرفت خرد هوا از این جا</Beit>
</Poem>
<Poem name="119">
<Beit name="0">
برخیز و صبوح را بیارا</Beit>
<Beit name="1">
پرلخلخه کن کنار ما را</Beit>
<Beit name="2">
پیش آر شراب رنگ آمیز</Beit>
<Beit name="3">
ای ساقی خوب خوب سیما</Beit>
<Beit name="4">
از من پرسید کو چه ساقیست</Beit>
<Beit name="5">
قندست و هزار رطل حلوا</Beit>
<Beit name="6">
آن ساغر پرعقار برریز</Beit>
<Beit name="7">
بر وسوسه محال پیما</Beit>
<Beit name="8">
آن می که چو صعوه زو بنوشد</Beit>
<Beit name="9">
آهنگ کند به صید عنقا</Beit>
<Beit name="10">
زان پیش که دررسد گرانی</Beit>
<Beit name="11">
برجه سبک و میان ما آ</Beit>
<Beit name="12">
می‌گرد و چو ماه نور می‌ده</Beit>
<Beit name="13">
حمرا می ده بدان حمیرا</Beit>
<Beit name="14">
ما را همه مست و کف زنان کن</Beit>
<Beit name="15">
وان گاه نظاره کن تماشا</Beit>
<Beit name="16">
در گردش و شیوه‌های مستان</Beit>
<Beit name="17">
در عربده‌های در علالا</Beit>
<Beit name="18">
در گردن این فکنده آن دست</Beit>
<Beit name="19">
کان شاه من و حبیب و مولا</Beit>
<Beit name="20">
او نیز ببرده روی چون گل</Beit>
<Beit name="21">
می‌بوسد یار را کف پا</Beit>
<Beit name="22">
این کیسه گشاده از سخاوت</Beit>
<Beit name="23">
که خرج کنید بی‌محابا</Beit>
<Beit name="24">
دستار و قبا فکنده آن نیز</Beit>
<Beit name="25">
کاین را به گرو نهید فردا</Beit>
<Beit name="26">
صد مادر و صد پدر ندارد</Beit>
<Beit name="27">
آن مهر که می‌بجوشد آن جا</Beit>
<Beit name="28">
این می آمد اصول خویشی</Beit>
<Beit name="29">
کز سکر چنین شدند اعدا</Beit>
<Beit name="30">
آن عربده در شراب دنیاست</Beit>
<Beit name="31">
در بزم خدا نباشد آن‌ها</Beit>
<Beit name="32">
نی شورش و نی قیست و نی جنگ</Beit>
<Beit name="33">
ساقیست و شراب مجلس آرا</Beit>
<Beit name="34">
خاموش که ز سکر نفس کافر</Beit>
<Beit name="35">
می‌گوید لا اله الا</Beit>
</Poem>
<Poem name="120">
<Beit name="0">
تا چند تو پس روی به پیش آ</Beit>
<Beit name="1">
در کفر مرو به سوی کیش آ</Beit>
<Beit name="2">
در نیش تو نوش بین به نیش آ</Beit>
<Beit name="3">
آخر تو به اصل اصل خویش آ</Beit>
<Beit name="4">
هر چند به صورت از زمینی</Beit>
<Beit name="5">
پس رشته گوهر یقینی</Beit>
<Beit name="6">
بر مخزن نور حق امینی</Beit>
<Beit name="7">
آخر تو به اصل اصل خویش آ</Beit>
<Beit name="8">
خود را چو به بیخودی ببستی</Beit>
<Beit name="9">
می‌دانک تو از خودی برستی</Beit>
<Beit name="10">
وز بند هزار دام جستی</Beit>
<Beit name="11">
آخر تو به اصل اصل خویش آ</Beit>
<Beit name="12">
از پشت خلیفه‌ای بزادی</Beit>
<Beit name="13">
چشمی به جهان دون گشادی</Beit>
<Beit name="14">
آوه که بدین قدر تو شادی</Beit>
<Beit name="15">
آخر تو به اصل اصل خویش آ</Beit>
<Beit name="16">
هر چند طلسم این جهانی</Beit>
<Beit name="17">
در باطن خویشتن تو کانی</Beit>
<Beit name="18">
بگشای دو دیده نهانی</Beit>
<Beit name="19">
آخر تو به اصل اصل خویش آ</Beit>
<Beit name="20">
چون زاده پرتو جلالی</Beit>
<Beit name="21">
وز طالع سعد نیک فالی</Beit>
<Beit name="22">
از هر عدمی تو چند نالی</Beit>
<Beit name="23">
آخر تو به اصل اصل خویش آ</Beit>
<Beit name="24">
لعلی به میان سنگ خارا</Beit>
<Beit name="25">
تا چند غلط دهی تو ما را</Beit>
<Beit name="26">
در چشم تو ظاهرست یارا</Beit>
<Beit name="27">
آخر تو به اصل اصل خویش آ</Beit>
<Beit name="28">
چون از بر یار سرکش آیی</Beit>
<Beit name="29">
سرمست و لطیف و دلکش آیی</Beit>
<Beit name="30">
با چشم خوش و پرآتش آیی</Beit>
<Beit name="31">
آخر تو به اصل اصل خویش آ</Beit>
<Beit name="32">
در پیش تو داشت جام باقی</Beit>
<Beit name="33">
شمس تبریز شاه و ساقی</Beit>
<Beit name="34">
سبحان الله زهی رواقی</Beit>
<Beit name="35">
آخر تو به اصل اصل خویش آ</Beit>
</Poem>
<Poem name="121">
<Beit name="0">
چون خانه روی ز خانه ما</Beit>
<Beit name="1">
با آتش و با زبانه ما</Beit>
<Beit name="2">
با رستم زال تا نگویی</Beit>
<Beit name="3">
از رخش و ز تازیانه ما</Beit>
<Beit name="4">
زیرا جز صادقان ندانند</Beit>
<Beit name="5">
مکر و دغل و بهانه ما</Beit>
<Beit name="6">
اندر دل هیچ کس نگنجیم</Beit>
<Beit name="7">
چون در سر اوست شانه ما</Beit>
<Beit name="8">
هر جا پر تیر او ببینی</Beit>
<Beit name="9">
آن جاست یقین نشانه ما</Beit>
<Beit name="10">
از عشق بگو که عشق دامست</Beit>
<Beit name="11">
زنهار مگو ز دانه ما</Beit>
<Beit name="12">
با خاطر خویش تا نگویی</Beit>
<Beit name="13">
ای محرم دل فسانه ما</Beit>
<Beit name="14">
گر تو به چنینه‌ای بگویی</Beit>
<Beit name="15">
والله که تویی چنانه ما</Beit>
<Beit name="16">
اندر تبریز بد فلانی</Beit>
<Beit name="17">
اقبال دل فلانه ما</Beit>
</Poem>
<Poem name="122">
<Beit name="0">
دیدم رخ خوب گلشنی را</Beit>
<Beit name="1">
آن چشم و چراغ روشنی را</Beit>
<Beit name="2">
آن قبله و سجده گاه جان را</Beit>
<Beit name="3">
آن عشرت و جای ایمنی را</Beit>
<Beit name="4">
دل گفت که جان سپارم آن جا</Beit>
<Beit name="5">
بگذارم هستی و منی را</Beit>
<Beit name="6">
جان هم به سماع اندرآمد</Beit>
<Beit name="7">
آغاز نهاد کف زنی را</Beit>
<Beit name="8">
عقل آمد و گفت من چه گویم</Beit>
<Beit name="9">
این بخت و سعادت سنی را</Beit>
<Beit name="10">
این بوی گلی که کرد چون سرو</Beit>
<Beit name="11">
هر پشت دوتای منحنی را</Beit>
<Beit name="12">
در عشق بدل شود همه چیز</Beit>
<Beit name="13">
ترکی سازند ارمنی را</Beit>
<Beit name="14">
ای جان تو به جان جان رسیدی</Beit>
<Beit name="15">
وی تن بگذاشتی تنی را</Beit>
<Beit name="16">
یاقوت زکات دوست ما راست</Beit>
<Beit name="17">
درویش خورد زر غنی را</Beit>
<Beit name="18">
آن مریم دردمند یابد</Beit>
<Beit name="19">
تازه رطب تر جنی را</Beit>
<Beit name="20">
تا دیده غیر برنیفتد</Beit>
<Beit name="21">
منمای به خلق محسنی را</Beit>
<Beit name="22">
ز ایمان اگرت مراد امنست</Beit>
<Beit name="23">
در عزلت جوی ایمنی را</Beit>
<Beit name="24">
عزلت گه چیست خانه دل</Beit>
<Beit name="25">
در دل خو گیر ساکنی را</Beit>
<Beit name="26">
در خانه دل همی‌رسانند</Beit>
<Beit name="27">
آن ساغر باقی هنی را</Beit>
<Beit name="28">
خامش کن و فن خامشی گیر</Beit>
<Beit name="29">
بگذار تو لاف پرفنی را</Beit>
<Beit name="30">
زیرا که دلست جای ایمان</Beit>
<Beit name="31">
در دل می‌دارمؤمنی را</Beit>
</Poem>
<Poem name="123">
<Beit name="0">
دیدم شه خوب خوش لقا را</Beit>
<Beit name="1">
آن چشم و چراغ سینه‌ها را</Beit>
<Beit name="2">
آن مونس و غمگسار دل را</Beit>
<Beit name="3">
آن جان و جهان جان فزا را</Beit>
<Beit name="4">
آن کس که خرد دهد خرد را</Beit>
<Beit name="5">
آن کس که صفا دهد صفا را</Beit>
<Beit name="6">
آن سجده گه مه و فلک را</Beit>
<Beit name="7">
آن قبله جان اولیا را</Beit>
<Beit name="8">
هر پاره من جدا همی‌گفت</Beit>
<Beit name="9">
کای شکر و سپاس مر خدا را</Beit>
<Beit name="10">
موسی چو بدید ناگهانی</Beit>
<Beit name="11">
از سوی درخت آن ضیا را</Beit>
<Beit name="12">
گفتا که ز جست و جوی رستم</Beit>
<Beit name="13">
چون یافتم این چنین عطا را</Beit>
<Beit name="14">
گفت ای موسی سفر رها کن</Beit>
<Beit name="15">
وز دست بیفکن آن عصا را</Beit>
<Beit name="16">
آن دم موسی ز دل برون کرد</Beit>
<Beit name="17">
همسایه و خویش و آشنا را</Beit>
<Beit name="18">
اخلع نعلیک این بود این</Beit>
<Beit name="19">
کز هر دو جهان ببر ولا را</Beit>
<Beit name="20">
در خانه دل جز او نگنجد</Beit>
<Beit name="21">
دل داند رشک انبیا را</Beit>
<Beit name="22">
گفت ای موسی به کف چه داری</Beit>
<Beit name="23">
گفتا که عصاست راه ما را</Beit>
<Beit name="24">
گفتا که عصا ز کف بیفکن</Beit>
<Beit name="25">
بنگر تو عجایب سما را</Beit>
<Beit name="26">
افکند و عصاش اژدها شد</Beit>
<Beit name="27">
بگریخت چو دید اژدها را</Beit>
<Beit name="28">
گفتا که بگیر تا منش باز</Beit>
<Beit name="29">
چوبی سازم پی شما را</Beit>
<Beit name="30">
سازم ز عدوت دست یاری</Beit>
<Beit name="31">
سازم دشمنت متکا را</Beit>
<Beit name="32">
تا از جز فضل من ندانی</Beit>
<Beit name="33">
یاران لطیف باوفا را</Beit>
<Beit name="34">
دست و پایت چو مار گردد</Beit>
<Beit name="35">
چون درد دهیم دست و پا را</Beit>
<Beit name="36">
ای دست مگیر غیر ما را</Beit>
<Beit name="37">
ای پا مطلب جز انتها را</Beit>
<Beit name="38">
مگریز ز رنج ما که هر جا</Beit>
<Beit name="39">
رنجیست رهی بود دوا را</Beit>
<Beit name="40">
نگریخت کسی ز رنج الا</Beit>
<Beit name="41">
آمد بترش پی جزا را</Beit>
<Beit name="42">
از دانه گریز بیم آن جاست</Beit>
<Beit name="43">
بگذار به عقل بیم جا را</Beit>
<Beit name="44">
شمس تبریز لطف فرمود</Beit>
<Beit name="45">
چون رفت ببرد لطف‌ها را</Beit>
</Poem>
<Poem name="124">
<Beit name="0">
ساقی تو شراب لامکان را</Beit>
<Beit name="1">
آن نام و نشان بی‌نشان را</Beit>
<Beit name="2">
بفزا که فزایش روانی</Beit>
<Beit name="3">
سرمست و روانه کن روان را</Beit>
<Beit name="4">
یک بار دگر بیا درآموز</Beit>
<Beit name="5">
ساقی گشتن تو ساقیان را</Beit>
<Beit name="6">
چون چشمه بجوش از دل سنگ</Beit>
<Beit name="7">
بشکن تو سبوی جسم و جان را</Beit>
<Beit name="8">
عشرت ده عاشقان می را</Beit>
<Beit name="9">
حسرت ده طالبان نان را</Beit>
<Beit name="10">
نان معماریست حبس تن را</Beit>
<Beit name="11">
می بارانیست باغ جان را</Beit>
<Beit name="12">
بستم سر سفره زمین را</Beit>
<Beit name="13">
بگشا سر خم آسمان را</Beit>
<Beit name="14">
بربند دو چشم عیب بین را</Beit>
<Beit name="15">
بگشای دو چشم غیب دان را</Beit>
<Beit name="16">
تا مسجد و بتکده نماند</Beit>
<Beit name="17">
تا نشناسیم این و آن را</Beit>
<Beit name="18">
خاموش که آن جهان خاموش</Beit>
<Beit name="19">
در بانگ درآرد این جهان را</Beit>
</Poem>
<Poem name="125">
<Beit name="0">
گفتی که گزیده‌ای تو بر ما</Beit>
<Beit name="1">
هرگز نبدست این مفرما</Beit>
<Beit name="2">
حاجت بنگر مگیر حجت</Beit>
<Beit name="3">
بر نقد بزن مگو که فردا</Beit>
<Beit name="4">
بگذار مرا که خوش بخسپم</Beit>
<Beit name="5">
در سایه‌ات ای درخت خرما</Beit>
<Beit name="6">
ای عشق تو در دلم سرشته</Beit>
<Beit name="7">
چون قند و شکر درون حلوا</Beit>
<Beit name="8">
وی صورت تو درون چشمم</Beit>
<Beit name="9">
مانند گهر میان دریا</Beit>
<Beit name="10">
داری سر ما سری بجنبان</Beit>
<Beit name="11">
تو نیز بگو زهی تماشا</Beit>
<Beit name="12">
آن وعده که کرده‌ای مرا دوش</Beit>
<Beit name="13">
کو زهره که تا کنم تقاضا</Beit>
<Beit name="14">
گر دست نمی‌رسد به خورشید</Beit>
<Beit name="15">
از دور همی‌کنم تمنا</Beit>
<Beit name="16">
خورشید و هزار همچو خورشید</Beit>
<Beit name="17">
در حسرت تست ای معلا</Beit>
</Poem>
<Poem name="126">
<Beit name="0">
گستاخ مکن تو ناکسان را</Beit>
<Beit name="1">
در چشم میار این خسان را</Beit>
<Beit name="2">
درزی دزدی چو یافت فرصت</Beit>
<Beit name="3">
کم آرد جامه رسان را</Beit>
<Beit name="4">
ایشان را دار حلقه بر در</Beit>
<Beit name="5">
هم نیز نیند لایق آن را</Beit>
<Beit name="6">
پیشت به فسون و سخره آیند</Beit>
<Beit name="7">
از طمع مپوش این عیان را</Beit>
<Beit name="8">
ایشان چو ز خویش پرغمانند</Beit>
<Beit name="9">
چون دور کنند ز تو غمان را</Beit>
<Beit name="10">
جز خلوت عشق نیست درمان</Beit>
<Beit name="11">
رنج باریک اندهان را</Beit>
<Beit name="12">
یا دیدن دوست یا هوایش</Beit>
<Beit name="13">
دیگر چه کند کسی جهان را</Beit>
<Beit name="14">
تا دیدن دوست در خیالش</Beit>
<Beit name="15">
می‌دار تو در سجود جان را</Beit>
<Beit name="16">
پیشش چو چراغپایه می‌ایست</Beit>
<Beit name="17">
چون فرصت‌هاست مر مهان را</Beit>
<Beit name="18">
وامانده از این زمانه باشی</Beit>
<Beit name="19">
کی بینی اصل این زمان را</Beit>
<Beit name="20">
چون گشت گذار از مکان چشم</Beit>
<Beit name="21">
زو بیند جان آن مکان را</Beit>
<Beit name="22">
جان خوردی تن چو قازغانی</Beit>
<Beit name="23">
بر آتش نه تو قازغان را</Beit>
<Beit name="24">
تا جوش ببینی ز اندرونت</Beit>
<Beit name="25">
زان پس نخری تو داستان را</Beit>
<Beit name="26">
نظاره نقد حال خویشی</Beit>
<Beit name="27">
نظاره درونست راستان را</Beit>
<Beit name="28">
این حال بدایت طریقست</Beit>
<Beit name="29">
با گم شدگان دهم نشان را</Beit>
<Beit name="30">
چون صد منزل از این گذشتند</Beit>
<Beit name="31">
این چون گویم مران کسان را</Beit>
<Beit name="32">
مقصود از این بگو و رستی</Beit>
<Beit name="33">
یعنی که چراغ آسمان را</Beit>
<Beit name="34">
مخدومم شمس حق و دین را</Beit>
<Beit name="35">
کوهست پناه انس و جان را</Beit>
<Beit name="36">
تبریز از او چو آسمان شد</Beit>
<Beit name="37">
دل گم مکناد نردبان را</Beit>
</Poem>
<Poem name="127">
<Beit name="0">
کو مطرب عشق چست دانا</Beit>
<Beit name="1">
کز عشق زند نه از تقاضا</Beit>
<Beit name="2">
مردم به امید و این ندیدم</Beit>
<Beit name="3">
در گور شدم بدین تمنا</Beit>
<Beit name="4">
ای یار عزیز اگر تو دیدی</Beit>
<Beit name="5">
طوبی لک یا حبیب طوبی</Beit>
<Beit name="6">
ور پنهانست او خضروار</Beit>
<Beit name="7">
تنها به کناره‌های دریا</Beit>
<Beit name="8">
ای باد سلام ما بدو بر</Beit>
<Beit name="9">
کاندر دل ما از اوست غوغا</Beit>
<Beit name="10">
دانم که سلام‌های سوزان</Beit>
<Beit name="11">
آرد به حبیب عاشقان را</Beit>
<Beit name="12">
عشقیست دوار چرخ نه از آب</Beit>
<Beit name="13">
عشقیست مسیر ماه نه از پا</Beit>
<Beit name="14">
در ذکر به گردش اندرآید</Beit>
<Beit name="15">
با آب دو دیده چرخ جان‌ها</Beit>
<Beit name="16">
ذکرست کمند وصل محبوب</Beit>
<Beit name="17">
خاموش که جوش کرد سودا</Beit>
</Poem>
<Poem name="128">
<Beit name="0">
ما را سفری فتاد بی‌ما</Beit>
<Beit name="1">
آن جا دل ما گشاد بی‌ما</Beit>
<Beit name="2">
آن مه که ز ما نهان همی‌شد</Beit>
<Beit name="3">
رخ بر رخ ما نهاد بی‌ما</Beit>
<Beit name="4">
چون در غم دوست جان بدادیم</Beit>
<Beit name="5">
ما را غم او بزاد بی‌ما</Beit>
<Beit name="6">
ماییم همیشه مست بی‌می</Beit>
<Beit name="7">
ماییم همیشه شاد بی‌ما</Beit>
<Beit name="8">
ما را مکنید یاد هرگز</Beit>
<Beit name="9">
ما خود هستیم یاد بی‌ما</Beit>
<Beit name="10">
بی ما شده‌ایم شاد گوییم</Beit>
<Beit name="11">
ای ما که همیشه باد بی‌ما</Beit>
<Beit name="12">
درها همه بسته بود بر ما</Beit>
<Beit name="13">
بگشود چو راه داد بی‌ما</Beit>
<Beit name="14">
با ما دل کیقباد بنده‌ست</Beit>
<Beit name="15">
بنده‌ست چو کیقباد بی‌ما</Beit>
<Beit name="16">
ماییم ز نیک و بد رهیده</Beit>
<Beit name="17">
از طاعت و از فساد بی‌ما</Beit>
</Poem>
<Poem name="129">
<Beit name="0">
مشکن دل مرد مشتری را</Beit>
<Beit name="1">
بگذار ره ستمگری را</Beit>
<Beit name="2">
رحم آر مها که در شریعت</Beit>
<Beit name="3">
قربان نکنند لاغری را</Beit>
<Beit name="4">
مخمور توام به دست من ده</Beit>
<Beit name="5">
آن جام شراب گوهری را</Beit>
<Beit name="6">
پندی بده و به صلح آور</Beit>
<Beit name="7">
آن چشم خمار عبهری را</Beit>
<Beit name="8">
فرمای به هندوان جادو</Beit>
<Beit name="9">
کز حد نبرند ساحری را</Beit>
<Beit name="10">
در شش دره‌ای فتاد عاشق</Beit>
<Beit name="11">
بشکن در حبس شش دری را</Beit>
<Beit name="12">
یک لحظه معزمانه پیش آ</Beit>
<Beit name="13">
جمع آور حلقه پری را</Beit>
<Beit name="14">
سر می نهد این خمار از بن</Beit>
<Beit name="15">
هر لحظه شراب آن سری را</Beit>
<Beit name="16">
صد جا چو قلم میان ببسته</Beit>
<Beit name="17">
تنگ شکر معسکری را</Beit>
<Beit name="18">
ای عشق برادرانه پیش آ</Beit>
<Beit name="19">
بگذار سلام سرسری را</Beit>
<Beit name="20">
ای ساقی روح از در حق</Beit>
<Beit name="21">
مگذار حق برادری را</Beit>
<Beit name="22">
ای نوح زمانه هین روان کن</Beit>
<Beit name="23">
این کشتی طبع لنگری را</Beit>
<Beit name="24">
ای نایب مصطفی بگردان</Beit>
<Beit name="25">
آن ساغر زفت کوثری را</Beit>
<Beit name="26">
پیغام ز نفخ صور داری</Beit>
<Beit name="27">
بگشای لب پیمبری را</Beit>
<Beit name="28">
ای سرخ صباغت علمدار</Beit>
<Beit name="29">
بگشا پر و بال جعفری را</Beit>
<Beit name="30">
پرلاله کن و پر از گل سرخ</Beit>
<Beit name="31">
این صحن رخ مزعفری را</Beit>
<Beit name="32">
اسپید نمی‌کنم دگر من</Beit>
<Beit name="33">
درریز رحیق احمری را</Beit>
</Poem>
<Poem name="130">
<Beit name="0">
بیدار کنید مستیان را</Beit>
<Beit name="1">
از بهر نبیذ همچو جان را</Beit>
<Beit name="2">
ای ساقی باده بقایی</Beit>
<Beit name="3">
از خم قدیم گیر آن را</Beit>
<Beit name="4">
بر راه گلو گذر ندارد</Beit>
<Beit name="5">
لیکن بگشاید او زبان را</Beit>
<Beit name="6">
جان را تو چو مشک ساز ساقی</Beit>
<Beit name="7">
آن جان شریف غیب دان را</Beit>
<Beit name="8">
پس جانب آن صبوحیان کش</Beit>
<Beit name="9">
آن مشک سبک دل گران را</Beit>
<Beit name="10">
وز ساغرهای چشم مستت</Beit>
<Beit name="11">
درده تو فلان بن فلان را</Beit>
<Beit name="12">
از دیده به دیده باده‌ای ده</Beit>
<Beit name="13">
تا خود نشود خبر دهان را</Beit>
<Beit name="14">
زیرا ساقی چنان گذارد</Beit>
<Beit name="15">
اندر مجلس می نهان را</Beit>
<Beit name="16">
بشتاب که چشم ذره ذره</Beit>
<Beit name="17">
جویا گشتست آن عیان را</Beit>
<Beit name="18">
آن نافه مشک را به دست آر</Beit>
<Beit name="19">
بشکاف تو ناف آسمان را</Beit>
<Beit name="20">
زیرا غلبات بوی آن مشک</Beit>
<Beit name="21">
صبری بنهشت یوسفان را</Beit>
<Beit name="22">
چون نامه رسید سجده‌ای کن</Beit>
<Beit name="23">
شمس تبریز درفشان را</Beit>
</Poem>
<Poem name="131">
<Beit name="0">
من چو موسی در زمان آتش شوق و لقا</Beit>
<Beit name="1">
سوی کوه طور رفتم حبذا لی حبذا</Beit>
<Beit name="2">
دیدم آن جا پادشاهی خسروی جان پروری</Beit>
<Beit name="3">
دلربایی جان فزایی بس لطیف و خوش لقا</Beit>
<Beit name="4">
کوه طور و دشت و صحرا از فروغ نور او</Beit>
<Beit name="5">
چون بهشت جاودانی گشته از فر و ضیا</Beit>
<Beit name="6">
ساقیان سیمبر را جام زرین‌ها به کف</Beit>
<Beit name="7">
رویشان چون ماه تابان پیش آن سلطان ما</Beit>
<Beit name="8">
روی‌های زعفران را از جمالش تاب‌ها</Beit>
<Beit name="9">
چشم‌های محرمان را از غبارش توتیا</Beit>
<Beit name="10">
از نوای عشق او آن جا زمین در جوش بود</Beit>
<Beit name="11">
وز هوای وصل او در چرخ دایم شد سما</Beit>
<Beit name="12">
در فنا چون بنگرید آن شاه شاهان یک نظر</Beit>
<Beit name="13">
پای همت را فنا بنهاد بر فرق بقا</Beit>
<Beit name="14">
مطرب آن جا پرده‌ها بر هم زند خود نور او</Beit>
<Beit name="15">
کی گذارد در دو عالم پرده‌ای را در هوا</Beit>
<Beit name="16">
جمع گشته سایه الطاف با خورشید فضل</Beit>
<Beit name="17">
جمع اضداد از کمال عشق او گشته روا</Beit>
<Beit name="18">
چون نقاب از روی او باد صبا اندرربود</Beit>
<Beit name="19">
محو گشت آن جا خیال جمله شان و شد هبا</Beit>
<Beit name="20">
لیک اندر محو هستیشان یکی صد گشته بود</Beit>
<Beit name="21">
هست محو و محو هست آن جا بدید آمد مرا</Beit>
<Beit name="22">
تا بدیدم از ورای آن جهان جان صفت</Beit>
<Beit name="23">
ذره‌ها اندر هوایش از وفا و از صفا</Beit>
<Beit name="24">
بس خجل گشتم ز رویش آن زمان تا لاجرم</Beit>
<Beit name="25">
هر زمان زنار می‌ببریدم از جور و جفا</Beit>
<Beit name="26">
گفتم ای مه توبه کردم توبه‌ها را رد مکن</Beit>
<Beit name="27">
گفت بس راهست پیشت تا ببینی توبه را</Beit>
<Beit name="28">
صادق آمد گفت او وز ماه دور افتاده‌ام</Beit>
<Beit name="29">
چون حجاج گمشده اندر مغیلان فنا</Beit>
<Beit name="30">
نور آن مه چون سهیل و شهر تبریز آن یمن</Beit>
<Beit name="31">
این یکی رمزی بود از شاه ما صدرالعلا</Beit>
</Poem>
<Poem name="132">
<Beit name="0">
در میان پرده خون عشق را گلزارها</Beit>
<Beit name="1">
عاشقان را با جمال عشق بی‌چون کارها</Beit>
<Beit name="2">
عقل گوید شش جهت حدست و بیرون راه نیست</Beit>
<Beit name="3">
عشق گوید راه هست و رفته‌ام من بارها</Beit>
<Beit name="4">
عقل بازاری بدید و تاجری آغاز کرد</Beit>
<Beit name="5">
عشق دیده زان سوی بازار او بازارها</Beit>
<Beit name="6">
ای بسا منصور پنهان ز اعتماد جان عشق</Beit>
<Beit name="7">
ترک منبرها بگفته برشده بر دارها</Beit>
<Beit name="8">
عاشقان دردکش را در درونه ذوق‌ها</Beit>
<Beit name="9">
عاقلان تیره دل را در درون انکارها</Beit>
<Beit name="10">
عقل گوید پا منه کاندر فنا جز خار نیست</Beit>
<Beit name="11">
عشق گوید عقل را کاندر توست آن خارها</Beit>
<Beit name="12">
هین خمش کن خار هستی را ز پای دل بکن</Beit>
<Beit name="13">
تا ببینی در درون خویشتن گلزارها</Beit>
<Beit name="14">
شمس تبریزی تویی خورشید اندر ابر حرف</Beit>
<Beit name="15">
چون برآمد آفتابت محو شد گفتارها</Beit>
</Poem>
<Poem name="133">
<Beit name="0">
غمزه عشقت بدان آرد یکی محتاج را</Beit>
<Beit name="1">
کو به یک جو برنسنجد هیچ صاحب تاج را</Beit>
<Beit name="2">
اطلس و دیباج بافد عاشق از خون جگر</Beit>
<Beit name="3">
تا کشد در پای معشوق اطلس و دیباج را</Beit>
<Beit name="4">
در دل عاشق کجا یابی غم هر دو جهان</Beit>
<Beit name="5">
پیش مکی قدر کی باشد امیر حاج را</Beit>
<Beit name="6">
عشق معراجیست سوی بام سلطان جمال</Beit>
<Beit name="7">
از رخ عاشق فروخوان قصه معراج را</Beit>
<Beit name="8">
زندگی ز آویختن دارد چو میوه از درخت</Beit>
<Beit name="9">
زان همی‌بینی درآویزان دو صد حلاج را</Beit>
<Beit name="10">
گر نه علم حال فوق قال بودی کی بدی</Beit>
<Beit name="11">
بنده احبار بخارا خواجه نساج را</Beit>
<Beit name="12">
بلمه ای‌هان تا نگیری ریش کوسه در نبرد</Beit>
<Beit name="13">
هندوی ترکی میاموز آن ملک تمغاج را</Beit>
<Beit name="14">
همچو فرزین کژروست و رخ سیه بر نطع شاه</Beit>
<Beit name="15">
آنک تلقین می‌کند شطرنج مر لجلاج را</Beit>
<Beit name="16">
ای که میرخوان به غراقان روحانی شدی</Beit>
<Beit name="17">
بر چنین خوانی چه چینی خرده تتماج را</Beit>
<Beit name="18">
عاشق آشفته از آن گوید که اندر شهر دل</Beit>
<Beit name="19">
عشق دایم می‌کند این غارت و تاراج را</Beit>
<Beit name="20">
بس کن ایرا بلبل عشقش نواها می‌زند</Beit>
<Beit name="21">
پیش بلبل چه محل باشد دم دراج را</Beit>
</Poem>
<Poem name="134">
<Beit name="0">
ساقیا در نوش آور شیره عنقود را</Beit>
<Beit name="1">
در صبوح آور سبک مستان خواب آلود را</Beit>
<Beit name="2">
یک به یک در آب افکن جمله تر و خشک را</Beit>
<Beit name="3">
اندر آتش امتحان کن چوب را و عود را</Beit>
<Beit name="4">
سوی شورستان روان کن شاخی از آب حیات</Beit>
<Beit name="5">
چون گل نسرین بخندان خار غم فرسود را</Beit>
<Beit name="6">
بلبلان را مست گردان مطربان را شیرگیر</Beit>
<Beit name="7">
تا که درسازند با هم نغمه داوود را</Beit>
<Beit name="8">
بادپیما بادپیمایان خود را آب ده</Beit>
<Beit name="9">
کوری آن حرص افزون جوی کم پیمود را</Beit>
<Beit name="10">
هم بزن بر صافیان آن درد دردانگیز را</Beit>
<Beit name="11">
هم بخور با صوفیان پالوده بی‌دود را</Beit>
<Beit name="12">
می میاور زان بیاور که می از وی جوش کرد</Beit>
<Beit name="13">
آنک جوشش در وجود آورد هر موجود را</Beit>
<Beit name="14">
زان میی کاندر جبل انداخت صد رقص الجمل</Beit>
<Beit name="15">
زان میی کو روشنی بخشد دل مردود را</Beit>
<Beit name="16">
هر صباحی عید داریم از تو خاصه این صبوح</Beit>
<Beit name="17">
کز کرم بر می فشانی باده موعود را</Beit>
<Beit name="18">
برفشان چندانک ما افشانده گردیم از وجود</Beit>
<Beit name="19">
تا که هر قاصد بیابد در فنا مقصود را</Beit>
<Beit name="20">
همچو آبی دیده در خود آفتاب و ماه را</Beit>
<Beit name="21">
چون ایازی دیده در خود هستی محمود را</Beit>
<Beit name="22">
شمس تبریزی برآر از چاه مغرب مشرقی</Beit>
<Beit name="23">
همچو صبحی کو برآرد خنجر مغمود را</Beit>
</Poem>
<Poem name="135">
<Beit name="0">
ساقیا گردان کن آخر آن شراب صاف را</Beit>
<Beit name="1">
محو کن هست و عدم را بردران این لاف را</Beit>
<Beit name="2">
آن میی کز قوت و لطف و رواقی و طرب</Beit>
<Beit name="3">
برکند از بیخ هستی چو کوه قاف را</Beit>
<Beit name="4">
در دماغ اندرببافد خمر صافی تا دماغ</Beit>
<Beit name="5">
در زمان بیرون کند جولاه هستی باف را</Beit>
<Beit name="6">
آن میی کز ظلم و جور و کافری‌های خوشش</Beit>
<Beit name="7">
شرم آید عدل و داد و دین باانصاف را</Beit>
<Beit name="8">
عقل و تدبیر و صفات تست چون استارگان</Beit>
<Beit name="9">
زان می خورشیدوش تو محو کن اوصاف را</Beit>
<Beit name="10">
جام جان پر کن از آن می بنگر اندر لطف او</Beit>
<Beit name="11">
تا گشاید چشم جانت بیند آن الطاف را</Beit>
<Beit name="12">
تن چو کفشی جان حیوانی در او چون کفشگر</Beit>
<Beit name="13">
رازدار شاه کی خوانند هر اسکاف را</Beit>
<Beit name="14">
روح ناری از کجا دارد ز نور می خبر</Beit>
<Beit name="15">
آتش غیرت کجا باشد دل خزاف را</Beit>
<Beit name="16">
سیف حق گشتست شمس الدین ما در دست حق</Beit>
<Beit name="17">
آفرین آن سیف را و مرحبا سیاف را</Beit>
<Beit name="18">
اسب حاجت‌های مشتاقان بدو اندررساد</Beit>
<Beit name="19">
ای خدا ضایع مکن این سیر و این الحاف را</Beit>
<Beit name="20">
شهر تبریزست آنک از شوق او مستی بود</Beit>
<Beit name="21">
گر خبر گردد ز سر سر او اسلاف را</Beit>
</Poem>
<Poem name="136">
<Beit name="0">
پرده دیگر مزن جز پرده دلدار ما</Beit>
<Beit name="1">
آن هزاران یوسف شیرین شیرین کار ما</Beit>
<Beit name="2">
یوسفان را مست کرد و پرده‌هاشان بردرید</Beit>
<Beit name="3">
غمزه خونی مست آن شه خمار ما</Beit>
<Beit name="4">
جان ما همچون سگان کوی او خون خوار شد</Beit>
<Beit name="5">
آفرین‌ها صد هزاران بر سگ خون خوار ما</Beit>
<Beit name="6">
در نوای عشق آن صد نوبهار سرمدی</Beit>
<Beit name="7">
صد هزاران بلبلان اندر گل و گلزار ما</Beit>
<Beit name="8">
دل چو زناری ز عشق آن مسیح عهد بست</Beit>
<Beit name="9">
لاجرم غیرت برد ایمان بر این زنار ما</Beit>
<Beit name="10">
آفتابی نی ز شرق و نی ز غرب از جان بتافت</Beit>
<Beit name="11">
ذره وار آمد به رقص از وی در و دیوار ما</Beit>
<Beit name="12">
چون مثال ذره‌ایم اندر پی آن آفتاب</Beit>
<Beit name="13">
رقص باشد همچو ذره روز و شب کردار ما</Beit>
<Beit name="14">
عاشقان عشق را بسیار یاری‌ها دهیم</Beit>
<Beit name="15">
چونک شمس الدین تبریزی کنون شد یار ما</Beit>
</Poem>
<Poem name="137">
<Beit name="0">
با چنین شمشیر دولت تو زبون مانی چرا</Beit>
<Beit name="1">
گوهری باشی و از سنگی فرومانی چرا</Beit>
<Beit name="2">
می‌کشد هر کرکسی اجزات را هر جانبی</Beit>
<Beit name="3">
چون نه مرداری تو بلک باز جانانی چرا</Beit>
<Beit name="4">
دیده‌ات را چون نظر از دیده باقی رسید</Beit>
<Beit name="5">
دیده‌ات شرمین شود از دیده فانی چرا</Beit>
<Beit name="6">
آن که او را کس به نسیه و نقد نستاند به خاک</Beit>
<Beit name="7">
این چنین بیشی کند بر نقده کانی چرا</Beit>
<Beit name="8">
آن سیه جانی که کفر از جان تلخش ننگ داشت</Beit>
<Beit name="9">
زهر ریزد بر تو و تو شهد ایمانی چرا</Beit>
<Beit name="10">
تو چنین لرزان او باشی و او سایه توست</Beit>
<Beit name="11">
آخر او نقشیست جسمانی و تو جانی چرا</Beit>
<Beit name="12">
او همه عیب تو گیرد تا بپوشد عیب خود</Beit>
<Beit name="13">
تو بر او از غیب جان ریزی و می‌دانی چرا</Beit>
<Beit name="14">
چون در او هستی به بینی گویی آن من نیستم</Beit>
<Beit name="15">
دعوی او چون نبینی گوییش آنی چرا</Beit>
<Beit name="16">
خشم یاران فرع باشد اصلشان عشق نوست</Beit>
<Beit name="17">
از برای خشم فرعی اصل را رانی چرا</Beit>
<Beit name="18">
شه به حق چون شمس تبریزیست ثانی نیستش</Beit>
<Beit name="19">
ناحقی را اصل گویی شاه را ثانی چرا</Beit>
</Poem>
<Poem name="138">
<Beit name="0">
سکه رخسار ما جز زر مبادا بی‌شما</Beit>
<Beit name="1">
در تک دریای دل گوهر مبادا بی‌شما</Beit>
<Beit name="2">
شاخه‌های باغ شادی کان قوی تازه‌ست و تر</Beit>
<Beit name="3">
خشک بادا بی‌شما و تر مبادا بی‌شما</Beit>
<Beit name="4">
این همای دل که خو کردست در سایه شما</Beit>
<Beit name="5">
جز میان شعله آذر مبادا بی‌شما</Beit>
<Beit name="6">
دیدمش بیمار جان را گفتمش چونی خوشی</Beit>
<Beit name="7">
هین بگو چون نیست میوه برمبادا بی‌شما</Beit>
<Beit name="8">
روز من تابید جان و در خیالش بنگرید</Beit>
<Beit name="9">
گفت رنج صعب من خوشتر مبادا بی‌شما</Beit>
<Beit name="10">
چون شما و جمله خلقان نقش‌های آزرند</Beit>
<Beit name="11">
نقش‌های آزر و آزر مبادا بی‌شما</Beit>
<Beit name="12">
جرعه جرعه مر جگر را جام آتش می‌دهیم</Beit>
<Beit name="13">
کاین جگر را شربت کوثر مبادا بی‌شما</Beit>
<Beit name="14">
صد هزاران جان فدا شد از پی باده الست</Beit>
<Beit name="15">
عقل گوید کان می‌ام در سر مبادا بی‌شما</Beit>
<Beit name="16">
هر دو ده یعنی دو کون از بوی تو رونق گرفت</Beit>
<Beit name="17">
در دو ده این چاکرت مهتر مبادا بی‌شما</Beit>
<Beit name="18">
چشم را صد پر ز نور از بهر دیدار توست</Beit>
<Beit name="19">
ای که هر دو چشم را یک پر مبادا بی‌شما</Beit>
<Beit name="20">
بی شما هر موی ما گر سنجر و خسرو شوند</Beit>
<Beit name="21">
خسرو شاهنشه و سنجر مبادا بی‌شما</Beit>
<Beit name="22">
تا فراق شمس تبریزی همی خنجر کشد</Beit>
<Beit name="23">
دست‌های گل بجز خنجر مبادا بی‌شما</Beit>
</Poem>
<Poem name="139">
<Beit name="0">
رنج تن دور از تو ای تو راحت جان‌های ما</Beit>
<Beit name="1">
چشم بد دور از تو ای تو دیده بینای ما</Beit>
<Beit name="2">
صحت تو صحت جان و جهانست ای قمر</Beit>
<Beit name="3">
صحت جسم تو بادا ای قمرسیمای ما</Beit>
<Beit name="4">
عافیت بادا تنت را ای تن تو جان صفت</Beit>
<Beit name="5">
کم مبادا سایه لطف تو از بالای ما</Beit>
<Beit name="6">
گلشن رخسار تو سرسبز بادا تا ابد</Beit>
<Beit name="7">
کان چراگاه دلست و سبزه و صحرای ما</Beit>
<Beit name="8">
رنج تو بر جان ما بادا مبادا بر تنت</Beit>
<Beit name="9">
تا بود آن رنج همچون عقل جان آرای ما</Beit>
</Poem>
<Poem name="140">
<Beit name="0">
درد ما را در جهان درمان مبادا بی‌شما</Beit>
<Beit name="1">
مرگ بادا بی‌شما و جان مبادا بی‌شما</Beit>
<Beit name="2">
سینه‌های عاشقان جز از شما روشن مباد</Beit>
<Beit name="3">
گلبن جان‌های ما خندان مبادا بی‌شما</Beit>
<Beit name="4">
بشنو از ایمان که می‌گوید به آواز بلند</Beit>
<Beit name="5">
با دو زلف کافرت کایمان مبادا بی‌شما</Beit>
<Beit name="6">
عقل سلطان نهان و آسمان چون چتر او</Beit>
<Beit name="7">
تاج و تخت و چتر این سلطان مبادا بی‌شما</Beit>
<Beit name="8">
عشق را دیدم میان عاشقان ساقی شده</Beit>
<Beit name="9">
جان ما را دیدن ایشان مبادا بی‌شما</Beit>
<Beit name="10">
جان‌های مرده را ای چون دم عیسی شما</Beit>
<Beit name="11">
ملک مصر و یوسف کنعان مبادا بی‌شما</Beit>
<Beit name="12">
چون به نقد عشق شمس الدین تبریزی خوشم</Beit>
<Beit name="13">
رخ چو زر کردم بگفتم کان مبادا بی‌شما</Beit>
</Poem>
<Poem name="141">
<Beit name="0">
جمله یاران تو سنگند و توی مرجان چرا</Beit>
<Beit name="1">
آسمان با جملگان جسمست و با تو جان چرا</Beit>
<Beit name="2">
چون تو آیی جزو جزوم جمله دستک می‌زنند</Beit>
<Beit name="3">
چون تو رفتی جمله افتادند در افغان چرا</Beit>
<Beit name="4">
با خیالت جزو جزوم می‌شود خندان لبی</Beit>
<Beit name="5">
می‌شود با دشمن تو مو به مو دندان چرا</Beit>
<Beit name="6">
بی خط و بی‌خال تو این عقل امی می‌بود</Beit>
<Beit name="7">
چون ببیند آن خطت را می‌شود خط خوان چرا</Beit>
<Beit name="8">
تن همی‌گوید به جان پرهیز کن از عشق او</Beit>
<Beit name="9">
جانش می‌گوید حذر از چشمه حیوان چرا</Beit>
<Beit name="10">
روی تو پیغامبر خوبی و حسن ایزدست</Beit>
<Beit name="11">
جان به تو ایمان نیارد با چنین برهان چرا</Beit>
<Beit name="12">
کو یکی برهان که آن از روی تو روشنترست</Beit>
<Beit name="13">
کف نبرد کفرها زین یوسف کنعان چرا</Beit>
<Beit name="14">
هر کجا تخمی بکاری آن بروید عاقبت</Beit>
<Beit name="15">
برنروید هیچ از شه دانه احسان چرا</Beit>
<Beit name="16">
هر کجا ویران بود آن جا امید گنج هست</Beit>
<Beit name="17">
گنج حق را می‌نجویی در دل ویران چرا</Beit>
<Beit name="18">
بی ترازو هیچ بازاری ندیدم در جهان</Beit>
<Beit name="19">
جمله موزونند عالم نبودش میزان چرا</Beit>
<Beit name="20">
گیرم این خربندگان خود بار سرگین می‌کشند</Beit>
<Beit name="21">
این سواران باز می‌مانند از میدان چرا</Beit>
<Beit name="22">
هر ترانه اولی دارد دلا و آخری</Beit>
<Beit name="23">
بس کن آخر این ترانه نیستش پایان چرا</Beit>
</Poem>
<Poem name="142">
<Beit name="0">
دولتی همسایه شد همسایگان را الصلا</Beit>
<Beit name="1">
زین سپس باخود نماند بوالعلی و بوالعلا</Beit>
<Beit name="2">
عاقبت از مشرق جان تیغ زد چون آفتاب</Beit>
<Beit name="3">
آن که جان می‌جست او را در خلاء و در م</Beit>
<Beit name="4">
آن ز دور آتش نماید چون روی نوری بود</Beit>
<Beit name="5">
همچنان که آتش موسی برای ابتلا</Beit>
<Beit name="6">
الصلا پروانه جانان قصد آن آتش کنید</Beit>
<Beit name="7">
چون بلی گفتید اول درروید اندر بلا</Beit>
<Beit name="8">
چون سمندر در میان آتشش باشد مقام</Beit>
<Beit name="9">
هر که دارد در دل و جان این چنین شوق و ولا</Beit>
</Poem>
<Poem name="143">
<Beit name="0">
دوش من پیغام کردم سوی تو استاره را</Beit>
<Beit name="1">
گفتمش خدمت رسان از من تو آن مه پاره را</Beit>
<Beit name="2">
سجده کردم گفتم این سجده بدان خورشید بر</Beit>
<Beit name="3">
کو به تابش زر کند مر سنگ‌های خاره را</Beit>
<Beit name="4">
سینه خود باز کردم زخم‌ها بنمودمش</Beit>
<Beit name="5">
گفتمش از من خبر ده دلبر خون خواره را</Beit>
<Beit name="6">
سو به سو گشتم که تا طفل دلم خامش شود</Beit>
<Beit name="7">
طفل خسپد چون بجنباند کسی گهواره را</Beit>
<Beit name="8">
طفل دل را شیر ده ما را ز گردش وارهان</Beit>
<Beit name="9">
ای تو چاره کرده هر دم صد چو من بیچاره را</Beit>
<Beit name="10">
شهر وصلت بوده است آخر ز اول جای دل</Beit>
<Beit name="11">
چند داری در غریبی این دل آواره را</Beit>
<Beit name="12">
من خمش کردم ولیکن از پی دفع خمار</Beit>
<Beit name="13">
ساقی عشاق گردان نرگس خماره را</Beit>
</Poem>
<Poem name="144">
<Beit name="0">
عقل دریابد تو را یا عشق یا جان صفا</Beit>
<Beit name="1">
لوح محفوظت شناسد یا ملایک بر سما</Beit>
<Beit name="2">
جبرئیلت خواب بیند یا مسیحا یا کلیم</Beit>
<Beit name="3">
چرخ شاید جای تو یا سدره‌ها یا منتها</Beit>
<Beit name="4">
طور موسی بارها خون گشت در سودای عشق</Beit>
<Beit name="5">
کز خداوند شمس دین افتد به طور اندر صدا</Beit>
<Beit name="6">
پر در پر بافته رشک احد گرد رخش</Beit>
<Beit name="7">
جان احمد نعره زن از شوق او واشوقنا</Beit>
<Beit name="8">
غیرت و رشک خدا آتش زند اندر دو کون</Beit>
<Beit name="9">
گر سر مویی ز حسنش بی‌حجاب آید به ما</Beit>
<Beit name="10">
از ورای صد هزاران پرده حسنش تافته</Beit>
<Beit name="11">
نعره‌ها در جان فتاده مرحبا شه مرحبا</Beit>
<Beit name="12">
سجده تبریز را خم درشده سرو سهی</Beit>
<Beit name="13">
غاشیه تبریز را برداشته جان سها</Beit>
</Poem>
<Poem name="145">
<Beit name="0">
ای وصالت یک زمان بوده فراقت سال‌ها</Beit>
<Beit name="1">
ای به زودی بار کرده بر شتر احمال‌ها</Beit>
<Beit name="2">
شب شد و درچین ز هجران رخ چون آفتاب</Beit>
<Beit name="3">
درفتاده در شب تاریک بس زلزال‌ها</Beit>
<Beit name="4">
چون همی‌رفتی به سکته حیرتی حیران بدم</Beit>
<Beit name="5">
چشم باز و من خموش و می‌شد آن اقبال‌ها</Beit>
<Beit name="6">
ور نه سکته بخت بودی مر مرا خود آن زمان</Beit>
<Beit name="7">
چهره خون آلود کردی بردریدی شال‌ها</Beit>
<Beit name="8">
بر سر ره جان و صد جان در شفاعت پیش تو</Beit>
<Beit name="9">
در زمان قربان بکردی خود چه باشد مال‌ها</Beit>
<Beit name="10">
تا بگشتی در شب تاریک ز آتش نال‌ها</Beit>
<Beit name="11">
تا چو احوال قیامت دیده شد اهوال‌ها</Beit>
<Beit name="12">
تا بدیدی دل عذابی گونه گونه در فراق</Beit>
<Beit name="13">
سنگ خون گرید اگر زان بشنود احوال‌ها</Beit>
<Beit name="14">
قدها چون تیر بوده گشته در هجران کمان</Beit>
<Beit name="15">
اشک خون آلود گشت و جمله دل‌ها دال‌ها</Beit>
<Beit name="16">
چون درستی و تمامی شاه تبریزی بدید</Beit>
<Beit name="17">
در صف نقصان نشست است از حیا مثقال‌ها</Beit>
<Beit name="18">
از برای جان پاک نورپاش مه وشت</Beit>
<Beit name="19">
ای خداوند شمس دین تا نشکنی آمال‌ها</Beit>
<Beit name="20">
از مقال گوهرین بحر بی‌پایان تو</Beit>
<Beit name="21">
لعل گشته سنگ‌ها و ملک گشته حال‌ها</Beit>
<Beit name="22">
حال‌های کاملانی کان ورای قال‌هاست</Beit>
<Beit name="23">
شرمسار از فر و تاب آن نوادر قال‌ها</Beit>
<Beit name="24">
ذره‌های خاک‌هامون گر بیابد بوی او</Beit>
<Beit name="25">
هر یکی عنقا شود تا برگشاید بال‌ها</Beit>
<Beit name="26">
بال‌ها چون برگشاید در دو عالم ننگرد</Beit>
<Beit name="27">
گرد خرگاه تو گردد واله اجمال‌ها</Beit>
<Beit name="28">
دیده نقصان ما را خاک تبریز صفا</Beit>
<Beit name="29">
کحل بادا تا بیابد زان بسی اکمال‌ها</Beit>
<Beit name="30">
چونک نورافشان کنی درگاه بخشش روح را</Beit>
<Beit name="31">
خود چه پا دارد در آن دم رونق اعمال‌ها</Beit>
<Beit name="32">
خود همان بخشش که کردی بی‌خبر اندر نهان</Beit>
<Beit name="33">
می‌کند پنهان پنهان جمله افعال‌ها</Beit>
<Beit name="34">
ناگهان بیضه شکافد مرغ معنی برپرد</Beit>
<Beit name="35">
تا هما از سایه آن مرغ گیرد فال‌ها</Beit>
<Beit name="36">
هم تو بنویس ای حسام الدین و می‌خوان مدح او</Beit>
<Beit name="37">
تا به رغم غم ببینی بر سعادت خال‌ها</Beit>
<Beit name="38">
گر چه دست افزار کارت شد ز دستت باک نیست</Beit>
<Beit name="39">
دست شمس الدین دهد مر پات را خلخال‌ها</Beit>
</Poem>
<Poem name="146">
<Beit name="0">
در صفای باده بنما ساقیا تو رنگ ما</Beit>
<Beit name="1">
محومان کن تا رهد هر دو جهان از ننگ ما</Beit>
<Beit name="2">
باد باده برگمار از لطف خود تا برپرد</Beit>
<Beit name="3">
در هوا ما را که تا خفت پذیرد سنگ ما</Beit>
<Beit name="4">
بر کمیت می تو جان را کن سوار راه عشق</Beit>
<Beit name="5">
تا چو یک گامی بود بر ما دو صد فرسنگ ما</Beit>
<Beit name="6">
وارهان این جان ما را تو به رطلی می از آنک</Beit>
<Beit name="7">
خون چکید از بینی و چشم دل آونگ ما</Beit>
<Beit name="8">
ساقیا تو تیزتر رو این نمی‌بینی که بس</Beit>
<Beit name="9">
می‌دود اندر عقب اندیشه‌های لنگ ما</Beit>
<Beit name="10">
در طرب اندیشه‌ها خرسنگ باشد جان گداز</Beit>
<Beit name="11">
از میان راه برگیرید این خرسنگ ما</Beit>
<Beit name="12">
در نوای عشق شمس الدین تبریزی بزن</Beit>
<Beit name="13">
مطرب تبریز در پرده عشاقی چنگ ما</Beit>
</Poem>
<Poem name="147">
<Beit name="0">
آخر از هجران به وصلش دررسیدستی دلا</Beit>
<Beit name="1">
صد هزاران سر سر جان شنیدستی دلا</Beit>
<Beit name="2">
از ورای پرده‌ها تو گشته‌ای چون می از او</Beit>
<Beit name="3">
پرده خوبان مه رو را دریدستی دلا</Beit>
<Beit name="4">
از قوام قامتش در قامت تو کژ بماند</Beit>
<Beit name="5">
همچو چنگ از بهر سرو تر خمیدستی دلا</Beit>
<Beit name="6">
ز آن سوی هست و عدم چون خاص خاص خسروی</Beit>
<Beit name="7">
همچو ادبیران چه در هستی خزیدستی دلا</Beit>
<Beit name="8">
باز جانی شسته‌ای بر ساعد خسرو به ناز</Beit>
<Beit name="9">
پای بندت با ویست ار چه پریدستی دلا</Beit>
<Beit name="10">
ور نباشد پای بندت تا نپنداری که تو</Beit>
<Beit name="11">
از چنان آرام جان‌ها دررمیدستی دلا</Beit>
<Beit name="12">
بلک چون ماهی به دریا بلک چون قالب به جان</Beit>
<Beit name="13">
در هوای عشق آن شه آرمیدستی دلا</Beit>
<Beit name="14">
چون تو را او شاه از شاهان عالم برگزید</Beit>
<Beit name="15">
تو ز قرآن گزینش برگزیدستی دلا</Beit>
<Beit name="16">
چون لب اقبال دولت تو گزیدی باک نیست</Beit>
<Beit name="17">
گر ز زخم خشم دست خود گزیدستی دلا</Beit>
<Beit name="18">
پای خود بر چرخ تا ننهی تو از عزت از آنک</Beit>
<Beit name="19">
در رکاب صدر شمس الدین دویدستی دلا</Beit>
<Beit name="20">
تو ز جام خاص شاهان تا نیاشامی مدام</Beit>
<Beit name="21">
کز مدام شمس تبریزی چشیدستی دلا</Beit>
</Poem>
<Poem name="148">
<Beit name="0">
از پی شمس حق و دین دیده گریان ما</Beit>
<Beit name="1">
از پی آن آفتابست اشک چون باران ما</Beit>
<Beit name="2">
کشتی آن نوح کی بینیم هنگام وصال</Beit>
<Beit name="3">
چونک هستی‌ها نماند از پی طوفان ما</Beit>
<Beit name="4">
جسم ما پنهان شود در بحر باد اوصاف خویش</Beit>
<Beit name="5">
رو نماید کشتی آن نوح بس پنهان ما</Beit>
<Beit name="6">
بحر و هجران رو نهد در وصل و ساحل رو دهد</Beit>
<Beit name="7">
پس بروید جمله عالم لاله و ریحان ما</Beit>
<Beit name="8">
هر چه می‌بارید اکنون دیده گریان ما</Beit>
<Beit name="9">
سر آن پیدا کند صد گلشن خندان ما</Beit>
<Beit name="10">
شرق و غرب این زمین از گلستان یک سان شود</Beit>
<Beit name="11">
خار و خس پیدا نباشد در گل یک سان ما</Beit>
<Beit name="12">
زیر هر گلبن نشسته ماه رویی زهره رخ</Beit>
<Beit name="13">
چنگ عشرت می‌نوازد از پی خاقان ما</Beit>
<Beit name="14">
هر زمان شهره بتی بینی که از هر گوشه‌ای</Beit>
<Beit name="15">
جام می را می‌دهد در دست بادستان ما</Beit>
<Beit name="16">
دیده نادیده ما بوسه دیده زان بتان</Beit>
<Beit name="17">
تا ز حیرانی گذشته دیده حیران ما</Beit>
<Beit name="18">
جان سودا نعره زن‌ها این بتان سیمبر</Beit>
<Beit name="19">
دل گود احسنت عیش خوب بی‌پایان ما</Beit>
<Beit name="20">
خاک تبریزست اندر رغبت لطف و صفا</Beit>
<Beit name="21">
چون صفای کوثر و چون چشمه حیوان ما</Beit>
</Poem>
<Poem name="149">
<Beit name="0">
خدمت شمس حق و دین یادگارت ساقیا</Beit>
<Beit name="1">
باده گردان چیست آخر داردارت ساقیا</Beit>
<Beit name="2">
ساقی گلرخ ز می این عقل ما را خار نه</Beit>
<Beit name="3">
تا بگردد جمله گل این خارخارت ساقیا</Beit>
<Beit name="4">
جام چون طاووس پران کن به گرد باغ بزم</Beit>
<Beit name="5">
تا چو طاووسی شود این زهر و مارت ساقیا</Beit>
<Beit name="6">
کار را بگذار می را بار کن بر اسب جام</Beit>
<Beit name="7">
تا ز کیوان بگذرد این کار و بارت ساقیا</Beit>
<Beit name="8">
تا تو باشی در عزیزی‌ها به بند خود دری</Beit>
<Beit name="9">
می‌کند ای سخت جان خاکی خوارت ساقیا</Beit>
<Beit name="10">
چشمه رواق می را نحل بگشا سوی عیش</Beit>
<Beit name="11">
تا ز چشمه می‌شود هر چشم و چارت ساقیا</Beit>
<Beit name="12">
عقل نامحرم برون ران تو ز خلوت زان شراب</Beit>
<Beit name="13">
تا نماید آن صنم رخسار نارت ساقیا</Beit>
<Beit name="14">
بیخودی از می بگیر و از خودی رو بر کنار</Beit>
<Beit name="15">
تا بگیرد در کنار خویش یارت ساقیا</Beit>
<Beit name="16">
تو شوی از دست بینی عیش خود را بر کنار</Beit>
<Beit name="17">
چون بگیرد در بر سیمین کنارت ساقیا</Beit>
<Beit name="18">
گاه تو گیری به بر در یار را از بیخودی</Beit>
<Beit name="19">
چونک بیخودتر شدی گیرد کنارت ساقیا</Beit>
<Beit name="20">
از می تبریز گردان کن پیاپی رطل‌ها</Beit>
<Beit name="21">
تا ببرد تارهای چنگ عارت ساقیا</Beit>
</Poem>
<Poem name="150">
<Beit name="0">
درد شمس الدین بود سرمایه درمان ما</Beit>
<Beit name="1">
بی سر و سامان عشقش بود سامان ما</Beit>
<Beit name="2">
آن خیال جان فزای بخت ساز بی‌نظیر</Beit>
<Beit name="3">
هم امیر مجلس و هم ساقی گردان ما</Beit>
<Beit name="4">
در رخ جان بخش او بخشیدن جان هر زمان</Beit>
<Beit name="5">
گشته در مستی جان هم سهل و هم آسان ما</Beit>
<Beit name="6">
صد هزاران همچو ما در حسن او حیران شود</Beit>
<Beit name="7">
کاندر آن جا گم شود جان و دل حیران ما</Beit>
<Beit name="8">
خوش خوش اندر بحر بی‌پایان او غوطی خورد</Beit>
<Beit name="9">
تا ابدهای ابد خود این سر و پایان ما</Beit>
<Beit name="10">
شکر ایزد را که جمله چشمه حیوان‌ها</Beit>
<Beit name="11">
تیره باشد پیش لطف چشمه حیوان ما</Beit>
<Beit name="12">
شرم آرد جان و دل تا سجده آرد هوشیار</Beit>
<Beit name="13">
پیش چشم مست مخمور خوش جانان ما</Beit>
<Beit name="14">
دیو گیرد عشق را از غصه هم این عقل را</Beit>
<Beit name="15">
ناگهان گیرد گلوی عقل آدم سان ما</Beit>
<Beit name="16">
پس برآرد نیش خونی کز سرش خون می‌چکد</Beit>
<Beit name="17">
پس ز جان عقل بگشاید رگ شیران ما</Beit>
<Beit name="18">
در دهان عقل ریزد خون او را بردوام</Beit>
<Beit name="19">
تا رهاند روح را از دام و از دستان ما</Beit>
<Beit name="20">
تا بشاید خدمت مخدوم جان‌ها شمس دین</Beit>
<Beit name="21">
آن قباد و سنجر و اسکندر و خاقان ما</Beit>
<Beit name="22">
تا ز خاک پاش بگشاید دو چشم سر به غیب</Beit>
<Beit name="23">
تا ببیند حال اولیان و آخریان ما</Beit>
<Beit name="24">
شکر آن را سوی تبریز معظم رو نهد</Beit>
<Beit name="25">
کز زمینش می‌بروید نرگس و ریحان ما</Beit>
</Poem>
<Poem name="151">
<Beit name="0">
سر برون کن از دریچه جان ببین عشاق را</Beit>
<Beit name="1">
از صبوحی‌های شاه آگاه کن فساق را</Beit>
<Beit name="2">
از عنایت‌های آن شاه حیات انگیز ما</Beit>
<Beit name="3">
جان نو ده مر جهاد و طاعت و انفاق ما</Beit>
<Beit name="4">
چون عنایت‌های ابراهیم باشد دستگیر</Beit>
<Beit name="5">
سر بریدن کی زیان دارد دلا اسحاق را</Beit>
<Beit name="6">
طاق و ایوانی بدیدم شاه ما در وی چو ماه</Beit>
<Beit name="7">
نقش‌ها می‌رست و می‌شد در نهان آن طاق را</Beit>
<Beit name="8">
غلبه جان‌ها در آن جا پشت پا بر پشت پا</Beit>
<Beit name="9">
رنگ رخ‌ها بی‌زبان می‌گفت آن اذواق را</Beit>
<Beit name="10">
سرد گشتی باز ذوق مستی و نقل و سماع</Beit>
<Beit name="11">
چون بدیدندی به ناگه ماه خوب اخلاق را</Beit>
<Beit name="12">
چون بدید آن شاه ما بر در نشسته بندگان</Beit>
<Beit name="13">
وان در از شکلی که نومیدی دهد مشتاق را</Beit>
<Beit name="14">
شاه ما دستی بزد بشکست آن در را چنانک</Beit>
<Beit name="15">
چشم کس دیگر نبیند بند یا اغلاق را</Beit>
<Beit name="16">
پاره‌های آن در بشکسته سبز و تازه شد</Beit>
<Beit name="17">
کنچ دست شه برآمد نیست مر احراق را</Beit>
<Beit name="18">
جامه جانی که از آب دهانش شسته شد</Beit>
<Beit name="19">
تا چه خواهد کرد دست و منت دقاق را</Beit>
<Beit name="20">
آن که در حبسش از او پیغام پنهانی رسید</Beit>
<Beit name="21">
مست آن باشد نخواهد وعده اطلاق را</Beit>
<Beit name="22">
بوی جانش چون رسد اندر عقیم سرمدی</Beit>
<Beit name="23">
زود از لذت شود شایسته مر اعلاق را</Beit>
<Beit name="24">
شاه جانست آن خداوند دل و سر شمس دین</Beit>
<Beit name="25">
کش مکان تبریز شد آن چشمه رواق را</Beit>
<Beit name="26">
ای خداوندا برای جانت در هجرم مکوب</Beit>
<Beit name="27">
همچو گربه می‌نگر آن گوشت بر معلاق را</Beit>
<Beit name="28">
ور نه از تشنیع و زاری‌ها جهانی پر کنم</Beit>
<Beit name="29">
از فراق خدمت آن شاه من آفاق را</Beit>
<Beit name="30">
پرده صبرم فراق پای دارت خرق کرد</Beit>
<Beit name="31">
خرق عادت بود اندر لطف این مخراق را</Beit>
</Poem>
<Poem name="152">
<Beit name="0">
دوش آن جانان ما افتان و خیزان یک قبا</Beit>
<Beit name="1">
مست آمد با یکی جامی پر از صرف صفا</Beit>
<Beit name="2">
جام می می‌ریخت ره ره زانک مست مست بود</Beit>
<Beit name="3">
خاک ره می‌گشت مست و پیش او می‌کوفت پا</Beit>
<Beit name="4">
صد هزاران یوسف از حسنش چو من حیران شده</Beit>
<Beit name="5">
ناله می‌کردند کی پیدای پنهان تا کجا</Beit>
<Beit name="6">
جان به پیشش در سجود از خاک ره بد بیشتر</Beit>
<Beit name="7">
عقل دیوانه شده نعره زنان که مرحبا</Beit>
<Beit name="8">
جیب‌ها بشکافته آن خویشتن داران ز عشق</Beit>
<Beit name="9">
دل سبک مانند کاه و روی‌ها چون کهربا</Beit>
<Beit name="10">
عالمی کرده خرابه از برای یک کرشم</Beit>
<Beit name="11">
وز خمار چشم نرگس عالمی دیگر هبا</Beit>
<Beit name="12">
هوشیاران سر فکنده جمله خود از بیم و ترس</Beit>
<Beit name="13">
پیش او صف‌ها کشیده بی‌دعا و بی‌ثنا</Beit>
<Beit name="14">
و آنک مستان خمار جادوی اویند نیز</Beit>
<Beit name="15">
چون ثنا گویند کز هستی فتادستند جدا</Beit>
<Beit name="16">
من جفاگر بی‌وفا جستم که هم جامم شود</Beit>
<Beit name="17">
پیش جام او بدیدم مست افتاده وفا</Beit>
<Beit name="18">
ترک و هندو مست و بدمستی همی‌کردند دوش</Beit>
<Beit name="19">
چون دو خصم خونی ملحد دل دوزخ سزا</Beit>
<Beit name="20">
گه به پای همدگر چون مجرمان معترف</Beit>
<Beit name="21">
می‌فتادندی به زاری جان سپار و تن فدا</Beit>
<Beit name="22">
باز دست همدگر بگرفته آن هندو و ترک</Beit>
<Beit name="23">
هر دو در رو می‌فتادند پیش آن مه روی ما</Beit>
<Beit name="24">
یک قدح پر کرد شاه و داد ظاهر آن به ترک</Beit>
<Beit name="25">
وز نهان با یک قدح می‌گفت هندو را بیا</Beit>
<Beit name="26">
ترک را تاجی به سر کایمان لقب دادم تو را</Beit>
<Beit name="27">
بر رخ هندو نهاده داغ کاین کفرست،ها</Beit>
<Beit name="28">
آن یکی صوفی مقیم صومعه پاکی شده</Beit>
<Beit name="29">
وین مقامر در خراباتی نهاده رخت‌ها</Beit>
<Beit name="30">
چون پدید آمد ز دور آن فتنه جان‌های حور</Beit>
<Beit name="31">
جام در کف سکر در سر روی چون شمس الضحی</Beit>
<Beit name="32">
ترس جان در صومعه افتاد زان ترساصنم</Beit>
<Beit name="33">
می‌کش و زنار بسته صوفیان پارسا</Beit>
<Beit name="34">
وان مقیمان خراباتی از آن دیوانه تر</Beit>
<Beit name="35">
می‌شکستند خم‌ها و می‌فکندند چنگ و نا</Beit>
<Beit name="36">
شور و شر و نفع و ضر و خوف و امن و جان و تن</Beit>
<Beit name="37">
جمله را سیلاب برده می‌کشاند سوی لا</Beit>
<Beit name="38">
نیم شب چون صبح شد آواز دادند مؤذنان</Beit>
<Beit name="39">
ایها العشاق قوموا و استعدوا للصلا</Beit>
</Poem>
<Poem name="153">
<Beit name="0">
شمع دیدم گرد او پروانه‌ها چون جمع‌ها</Beit>
<Beit name="1">
شمع کی دیدم که گردد گرد نورش شمع‌ها</Beit>
<Beit name="2">
شمع را چون برفروزی اشک ریزد بر رخان</Beit>
<Beit name="3">
او چو بفروزد رخ عاشق بریزد دمع‌ها</Beit>
<Beit name="4">
چون شکر گفتار آغازد ببینی ذره‌ها</Beit>
<Beit name="5">
از برای استماعش واگشاده سمع‌ها</Beit>
<Beit name="6">
ناامیدانی که از ایام‌ها بفسرده‌اند</Beit>
<Beit name="7">
گرمی جانش برانگیزد ز جانشان طمع‌ها</Beit>
<Beit name="8">
گر نه لطف او بدی بودی ز جان‌های غیور</Beit>
<Beit name="9">
مر مرا از ذکر نام شکرینش منع‌ها</Beit>
<Beit name="10">
شمس دین صدر خداوند خداوندان به حق</Beit>
<Beit name="11">
کز جمال جان او بازیب و فر شد صنع‌ها</Beit>
<Beit name="12">
چون بر آن آمد که مر جسمانیان را رو دهد</Beit>
<Beit name="13">
جان صدیقان گریبان را درید از شنع‌ها</Beit>
<Beit name="14">
تخم امیدی که کشتم از پی آن آفتاب</Beit>
<Beit name="15">
یک نظر بادا از او بر ما برای ینع‌ها</Beit>
<Beit name="16">
سایه جسم لطیفش جان ما را جان‌هاست</Beit>
<Beit name="17">
یا رب آن سایه به ما واده برای طبع‌ها</Beit>
</Poem>
<Poem name="154">
<Beit name="0">
دیده حاصل کن دلا آنگه ببین تبریز را</Beit>
<Beit name="1">
بی بصیرت کی توان دیدن چنین تبریز را</Beit>
<Beit name="2">
هر چه بر افلاک روحانیست از بهر شرف</Beit>
<Beit name="3">
می‌نهد بر خاک پنهانی جبین تبریز را</Beit>
<Beit name="4">
پا نهادی بر فلک از کبر و نخوت بی‌درنگ</Beit>
<Beit name="5">
گر به چشم سر بدیدستی زمین تبریز را</Beit>
<Beit name="6">
روح حیوانی تو را و عقل شب کوری دگر</Beit>
<Beit name="7">
با همین دیده دلا بینی همین تبریز را</Beit>
<Beit name="8">
تو اگر اوصاف خواهی هست فردوس برین</Beit>
<Beit name="9">
از صفا و نور سر بنده کمین تبریز را</Beit>
<Beit name="10">
نفس تو عجل سمین و تو مثال سامری</Beit>
<Beit name="11">
چون شناسد دیده عجل سمین تبریز را</Beit>
<Beit name="12">
همچو دریاییست تبریز از جواهر و ز درر</Beit>
<Beit name="13">
چشم درناید دو صد در ثمین تبریز را</Beit>
<Beit name="14">
گر بدان افلاک کاین افلاک گردانست از آن</Beit>
<Beit name="15">
وافروشی هست بر جانت غبین تبریز را</Beit>
<Beit name="16">
گر نه جسمستی تو را من گفتمی بهر مثال</Beit>
<Beit name="17">
جوهرین یا از زمرد یا زرین تبریز را</Beit>
<Beit name="18">
چون همه روحانیون روح قدسی عاجزند</Beit>
<Beit name="19">
چون بدانی تو بدین رای رزین تبریز را</Beit>
<Beit name="20">
چون درختی را نبینی مرغ کی بینی برو</Beit>
<Beit name="21">
پس چه گویم با تو جان جان این تبریز را</Beit>
</Poem>
<Poem name="155">
<Beit name="0">
از فراق شمس دین افتاده‌ام در تنگنا</Beit>
<Beit name="1">
او مسیح روزگار و درد چشمم بی‌دوا</Beit>
<Beit name="2">
گر چه درد عشق او خود راحت جان منست</Beit>
<Beit name="3">
خون جانم گر بریزد او بود صد خونبها</Beit>
<Beit name="4">
عقل آواره شده دوش آمد و حلقه بزد</Beit>
<Beit name="5">
من بگفتم کیست بر در باز کن در اندرآ</Beit>
<Beit name="6">
گفت آخر چون درآید خانه تا سر آتشست</Beit>
<Beit name="7">
می‌بسوزد هر دو عالم را ز آتش‌های لا</Beit>
<Beit name="8">
گفتمش تو غم مخور پا اندرون نه مردوار</Beit>
<Beit name="9">
تا کند پاکت ز هستی هست گردی ز اجتبا</Beit>
<Beit name="10">
عاقبت بینی مکن تا عاقبت بینی شوی</Beit>
<Beit name="11">
تا چو شیر حق باشی در شجاعت لافتی</Beit>
<Beit name="12">
تا ببینی هستیت چون از عدم سر برزند</Beit>
<Beit name="13">
روح مطلق کامکار و شهسوار هل اتی</Beit>
<Beit name="14">
جمله عشق و جمله لطف و جمله قدرت جمله دید</Beit>
<Beit name="15">
گشته در هستی شهید و در عدم او مرتضی</Beit>
<Beit name="16">
آن عدم نامی که هستی موج‌ها دارد از او</Beit>
<Beit name="17">
کز نهیب و موج او گردان شد صد آسیا</Beit>
<Beit name="18">
اندر آن موج اندرآیی چون بپرسندت از این</Beit>
<Beit name="19">
تو بگویی صوفیم صوفی بخواند مامضی</Beit>
<Beit name="20">
از میان شمع بینی برفروزد شمع تو</Beit>
<Beit name="21">
نور شمعت اندرآمیزد به نور اولیا</Beit>
<Beit name="22">
مر تو را جایی برد آن موج دریا در فنا</Beit>
<Beit name="23">
دررباید جانت را او از سزا و ناسزا</Beit>
<Beit name="24">
لیک از آسیب جانت وز صفای سینه‌ات</Beit>
<Beit name="25">
بی تو داده باغ هستی را بسی نشو و نما</Beit>
<Beit name="26">
در جهان محو باشی هست مطلق کامران</Beit>
<Beit name="27">
در حریم محو باشی پیشوا و مقتدا</Beit>
<Beit name="28">
دیده‌های کون در رویت نیارد بنگرید</Beit>
<Beit name="29">
تا که نجهد دیده‌اش از شعشعه آن کبریا</Beit>
<Beit name="30">
ناگهان گردی بخیزد زان سوی محو فنا</Beit>
<Beit name="31">
که تو را وهمی نبوده زان طریق ماورا</Beit>
<Beit name="32">
شعله‌های نور بینی از میان گردها</Beit>
<Beit name="33">
محو گردد نور تو از پرتو آن شعله‌ها</Beit>
<Beit name="34">
زو فروآ تو ز تخت و سجده‌ای کن زانک هست</Beit>
<Beit name="35">
آن شعاع شمس دین شهریار اصفیا</Beit>
<Beit name="36">
ور کسی منکر شود اندر جبین او نگر</Beit>
<Beit name="37">
تا ببینی داغ فرعونی بر آن جا قد طغی</Beit>
<Beit name="38">
تا نیارد سجده‌ای بر خاک تبریز صفا</Beit>
<Beit name="39">
کم نگردد از جبینش داغ نفرین خدا</Beit>
</Poem>
<Poem name="156">
<Beit name="0">
ای هوس‌های دلم بیا بیا بیا بیا</Beit>
<Beit name="1">
ای مراد و حاصلم بیا بیا بیا بیا</Beit>
<Beit name="2">
مشکل و شوریده‌ام چون زلف تو چون زلف تو</Beit>
<Beit name="3">
ای گشاد مشکلم بیا بیا بیا بیا</Beit>
<Beit name="4">
از ره منزل مگو دیگر مگو دیگر مگو</Beit>
<Beit name="5">
ای تو راه و منزلم بیا بیا بیا بیا</Beit>
<Beit name="6">
درربودی از زمین یک مشت گل یک مشت گل</Beit>
<Beit name="7">
در میان آن گلم بیا بیا بیا بیا</Beit>
<Beit name="8">
تا ز نیکی وز بدی من واقفم من واقفم</Beit>
<Beit name="9">
از جمالت غافلم بیا بیا بیا بیا</Beit>
<Beit name="10">
تا نسوزد عقل من در عشق تو در عشق تو</Beit>
<Beit name="11">
غافلم نی عاقلم باری بیا رویی نما</Beit>
<Beit name="12">
شه صلاح الدین که تو هم حاضری هم غایبی</Beit>
<Beit name="13">
ای عجوبه و اصلم بیا بیا بیا بیا</Beit>
</Poem>
<Poem name="157">
<Beit name="0">
ای هوس‌های دلم باری بیا رویی نما</Beit>
<Beit name="1">
ای مراد و حاصلم باری بیا رویی نما</Beit>
<Beit name="2">
مشکل و شوریده‌ام چون زلف تو چون زلف تو</Beit>
<Beit name="3">
ای گشاد مشکلم باری بیا رویی نما</Beit>
<Beit name="4">
از ره و منزل مگو دیگر مگو دیگر مگو</Beit>
<Beit name="5">
ای تو راه و منزلم باری بیا رویی نما</Beit>
<Beit name="6">
درربودی از زمین یک مشت گل یک مشت گل</Beit>
<Beit name="7">
در میان آن گلم باری بیا رویی نما</Beit>
<Beit name="8">
تا ز نیکی وز بدی من واقفم من واقفم</Beit>
<Beit name="9">
از جمالت غافلم باری بیا رویی نما</Beit>
<Beit name="10">
تا نسوزد عقل من در عشق تو در عشق تو</Beit>
<Beit name="11">
غافلم نی عاقلم باری بیا رویی نما</Beit>
<Beit name="12">
شه صلاح الدین که تو هم حاضری هم غایبی</Beit>
<Beit name="13">
ای عجوبه واصلم باری بیا رویی نما</Beit>
</Poem>
<Poem name="158">
<Beit name="0">
امتزاج روح‌ها در وقت صلح و جنگ‌ها</Beit>
<Beit name="1">
با کسی باید که روحش هست صافی صفا</Beit>
<Beit name="2">
چون تغییر هست در جان وقت جنگ و آشتی</Beit>
<Beit name="3">
آن نه یک روحست تنها بلک گشتستند جدا</Beit>
<Beit name="4">
چون بخواهد دل سلام آن یکی همچون عروس</Beit>
<Beit name="5">
مر زفاف صحبت داماد دشمن روی را</Beit>
<Beit name="6">
باز چون میلی بود سویی بدان ماند که او</Beit>
<Beit name="7">
میل دارد سوی داماد لطیف دلربا</Beit>
<Beit name="8">
از نظرها امتزاج و از سخن‌ها امتزاج</Beit>
<Beit name="9">
وز حکایت امتزاج و از فکر آمیزها</Beit>
<Beit name="10">
همچنانک امتزاج ظاهرست اندر رکوع</Beit>
<Beit name="11">
وز تصافح وز عناق و قبله و مدح و دعا</Beit>
<Beit name="12">
بر تفاوت این تمازج‌ها ز میل و نیم میل</Beit>
<Beit name="13">
وز سر کره و کراهت وز پی ترس و حیا</Beit>
<Beit name="14">
آن رکوع باتأنی وان ثنای نرم نرم</Beit>
<Beit name="15">
هم مراتب در معانی در صورها مجتبا</Beit>
<Beit name="16">
این همه بازیچه گردد چون رسیدی در کسی</Beit>
<Beit name="17">
کش سما سجده‌اش برد وان عرش گوید مرحبا</Beit>
<Beit name="18">
آن خداوند لطیف بنده پرور شمس دین</Beit>
<Beit name="19">
کو رهاند مر شما را زین خیال بی‌وفا</Beit>
<Beit name="20">
با عدم تا چند باشی خایف و امیدوار</Beit>
<Beit name="21">
این همه تأثیر خشم اوست تا وقت رضا</Beit>
<Beit name="22">
هستی جان اوست حقا چونک هستی زو بتافت</Beit>
<Beit name="23">
لاجرم در نیستی می‌ساز با قید هوا</Beit>
<Beit name="24">
گه به تسبیع هوا و گه به تسبیع خیال</Beit>
<Beit name="25">
گه به تسبیع کلام و گه به تسبیع لقا</Beit>
<Beit name="26">
گه خیال خوش بود در طنز همچون احتلام</Beit>
<Beit name="27">
گه خیال بد بود همچون که خواب ناسزا</Beit>
<Beit name="28">
وانگهی تخییل‌ها خوشتر از این قوم رذیل</Beit>
<Beit name="29">
اینت هستی کو بود کمتر ز تخییل عما</Beit>
<Beit name="30">
پس از آن سوی عدم بدتر از این از صد عدم</Beit>
<Beit name="31">
این عدم‌ها بر مراتب بود همچون که بقا</Beit>
<Beit name="32">
تا نیاید ظل میمون خداوندی او</Beit>
<Beit name="33">
هیچ بندی از تو نگشاید یقین می‌دان دلا</Beit>
</Poem>
<Poem name="159">
<Beit name="0">
ای ز مقدارت هزاران فخر بی‌مقدار را</Beit>
<Beit name="1">
داد گلزار جمالت جان شیرین خار را</Beit>
<Beit name="2">
ای ملوکان جهان روح بر درگاه تو</Beit>
<Beit name="3">
در سجودافتادگان و منتظر مر بار را</Beit>
<Beit name="4">
عقل از عقلی رود هم روح روحی گم کند</Beit>
<Beit name="5">
چونک طنبوری ز عشقت برنوازد تار را</Beit>
<Beit name="6">
گر ز آب لطف تو نم یافتی گلزارها</Beit>
<Beit name="7">
کس ندیدی خالی از گل سال‌ها گلزار را</Beit>
<Beit name="8">
محو می‌گردد دلم در پرتو دلدار من</Beit>
<Beit name="9">
می‌نتانم فرق کردن از دلم دلدار را</Beit>
<Beit name="10">
دایما فخرست جان را از هوای او چنان</Beit>
<Beit name="11">
کو ز مستی می‌نداند فخر را و عار را</Beit>
<Beit name="12">
هست غاری جان رهبانان عشقت معتکف</Beit>
<Beit name="13">
کرده رهبان مبارک پر ز نور این غار را</Beit>
<Beit name="14">
گر شود عالم چو قیر از غصه هجران تو</Beit>
<Beit name="15">
نخوتی دارد که اندرننگرد مر قار را</Beit>
<Beit name="16">
چون عصای موسی بود آن وصل اکنون مار شد</Beit>
<Beit name="17">
ای وصال موسی وش اندرربا این مار را</Beit>
<Beit name="18">
ای خداوند شمس دین از آتش هجران تو</Beit>
<Beit name="19">
رشک نور باقی‌ست صد آفرین این نار را</Beit>
</Poem>
<Poem name="160">
<Beit name="0">
مفروشید کمان و زره و تیغ زنان را</Beit>
<Beit name="1">
که سزا نیست سلح‌ها بجز از تیغ زنان را</Beit>
<Beit name="2">
چه کند بنده صورت کمر عشق خدا را</Beit>
<Beit name="3">
چه کند عورت مسکین سپر و گرز و سنان را</Beit>
<Beit name="4">
چو میان نیست کمر را به کجا بندد آخر</Beit>
<Beit name="5">
که وی از سنگ کشیدن بشکستست میان را</Beit>
<Beit name="6">
زر و سیم و در و گوهر نه که سنگیست مزور</Beit>
<Beit name="7">
ز پی سنگ کشیدن چو خری ساخته جان را</Beit>
<Beit name="8">
منشین با دو سه ابله که بمانی ز چنین ره</Beit>
<Beit name="9">
تو ز مردان خدا جو صفت جان و جهان را</Beit>
<Beit name="10">
سوی آن چشم نظر کن که بود مست تجلی</Beit>
<Beit name="11">
که در آن چشم بیابی گهر عین و عیان را</Beit>
<Beit name="12">
تو در آن سایه بنه سر که شجر را کند اخضر</Beit>
<Beit name="13">
که بدان جاست مجاری همگی امن و امان را</Beit>
<Beit name="14">
گذر از خواب برادر به شب تیره چو اختر</Beit>
<Beit name="15">
که به شب باید جستن وطن یار نهان را</Beit>
<Beit name="16">
به نظربخش نظر کن ز میش بلبله تر کن</Beit>
<Beit name="17">
سوی آن دور سفر کن چه کنی دور زمان را</Beit>
<Beit name="18">
بپران تیر نظر را به مؤثر ده اثر را</Beit>
<Beit name="19">
تبع تیر نظر دان تن مانند کمان را</Beit>
<Beit name="20">
چو عدواید تو گردد چو کرم قید تو گردد</Beit>
<Beit name="21">
چو یقین صید تو گردد بدران دام گمان را</Beit>
<Beit name="22">
سوی حق چون بشتابی تو چو خورشید بتابی</Beit>
<Beit name="23">
چو چنان سود بیابی چه کنی سود و زیان را</Beit>
<Beit name="24">
هله ای ترش چو آلو بشنو بانگ تعالوا</Beit>
<Beit name="25">
که گشادست به دعوت مه جاوید دهان را</Beit>
<Beit name="26">
من از این فاتحه بستم لب خود باقی از او جو</Beit>
<Beit name="27">
که درآکند به گوهر دهن فاتحه خوان را</Beit>
</Poem>
<Poem name="161">
<Beit name="0">
چو فرستاد عنایت به زمین مشعله‌ها را</Beit>
<Beit name="1">
که بدر پرده تن را و ببین مشعله‌ها را</Beit>
<Beit name="2">
تو چرا منکر نوری مگر از اصل تو کوری</Beit>
<Beit name="3">
وگر از اصل تو دوری چه از این مشعله‌ها را</Beit>
<Beit name="4">
خردا چند به هوشی خردا چند بپوشی</Beit>
<Beit name="5">
تو عزبخانه مه را تو چنین مشعله‌ها را</Beit>
<Beit name="6">
بنگر رزم جهان را بنگر لشکر جان را</Beit>
<Beit name="7">
که به مردی بگشادند کمین مشعله‌ها را</Beit>
<Beit name="8">
تو اگر خواب درآیی ور از این باب درآیی</Beit>
<Beit name="9">
تو بدانی و ببینی به یقین مشعله‌ها را</Beit>
<Beit name="10">
تو صلاح دل و دین را چو بدان چشم ببینی</Beit>
<Beit name="11">
به خدا روح امینی و امین مشعله‌ها را</Beit>
</Poem>
<Poem name="162">
<Beit name="0">
تو مرا جان و جهانی چه کنم جان و جهان را</Beit>
<Beit name="1">
تو مرا گنج روانی چه کنم سود و زیان را</Beit>
<Beit name="2">
نفسی یار شرابم نفسی یار کبابم</Beit>
<Beit name="3">
چو در این دور خرابم چه کنم دور زمان را</Beit>
<Beit name="4">
ز همه خلق رمیدم ز همه بازرهیدم</Beit>
<Beit name="5">
نه نهانم نه بدیدم چه کنم کون و مکان را</Beit>
<Beit name="6">
ز وصال تو خمارم سر مخلوق ندارم</Beit>
<Beit name="7">
چو تو را صید و شکارم چه کنم تیر و کمان را</Beit>
<Beit name="8">
چو من اندر تک جویم چه روم آب چه جویم</Beit>
<Beit name="9">
چه توان گفت چه گویم صفت این جوی روان را</Beit>
<Beit name="10">
چو نهادم سر هستی چه کشم بار کهی را</Beit>
<Beit name="11">
چو مرا گرگ شبان شد چه کشم ناز شبان را</Beit>
<Beit name="12">
چه خوشی عشق چه مستی چو قدح بر کف دستی</Beit>
<Beit name="13">
خنک آن جا که نشستی خنک آن دیده جان را</Beit>
<Beit name="14">
ز تو هر ذره جهانی ز تو هر قطره چو جانی</Beit>
<Beit name="15">
چو ز تو یافت نشانی چه کند نام و نشان را</Beit>
<Beit name="16">
جهت گوهر فایق به تک بحر حقایق</Beit>
<Beit name="17">
چو به سر باید رفتن چه کنم پای دوان را</Beit>
<Beit name="18">
به سلاح احد تو ره ما را بزدی تو</Beit>
<Beit name="19">
همه رختم ستدی تو چه دهم باج ستان را</Beit>
<Beit name="20">
ز شعاع مه تابان ز خم طره پیچان</Beit>
<Beit name="21">
دل من شد سبک ای جان بده آن رطل گران را</Beit>
<Beit name="22">
منگر رنج و بلا را بنگر عشق و ولا را</Beit>
<Beit name="23">
منگر جور و جفا را بنگر صد نگران را</Beit>
<Beit name="24">
غم را لطف لقب کن ز غم و درد طرب کن</Beit>
<Beit name="25">
هم از این خوب طلب کن فرج و امن و امان را</Beit>
<Beit name="26">
بطلب امن و امان را بگزین گوشه گران را</Beit>
<Beit name="27">
بشنو راه دهان را مگشا راه دهان را</Beit>
</Poem>
<Poem name="163">
<Beit name="0">
بروید ای حریفان بکشید یار ما را</Beit>
<Beit name="1">
به من آورید آخر صنم گریزپا را</Beit>
<Beit name="2">
به ترانه‌های شیرین به بهانه‌های زرین</Beit>
<Beit name="3">
بکشید سوی خانه مه خوب خوش لقا را</Beit>
<Beit name="4">
وگر او به وعده گوید که دمی دگر بیایم</Beit>
<Beit name="5">
همه وعده مکر باشد بفریبد او شما را</Beit>
<Beit name="6">
دم سخت گرم دارد که به جادوی و افسون</Beit>
<Beit name="7">
بزند گره بر آب او و ببندد او هوا را</Beit>
<Beit name="8">
به مبارکی و شادی چو نگار من درآید</Beit>
<Beit name="9">
بنشین نظاره می‌کن تو عجایب خدا را</Beit>
<Beit name="10">
چو جمال او بتابد چه بود جمال خوبان</Beit>
<Beit name="11">
که رخ چو آفتابش بکشد چراغ‌ها را</Beit>
<Beit name="12">
برو ای دل سبک رو به یمن به دلبر من</Beit>
<Beit name="13">
برسان سلام و خدمت تو عقیق بی‌بها را</Beit>
</Poem>
<Poem name="164">
<Beit name="0">
چو مرا به سوی زندان بکشید تن ز بالا</Beit>
<Beit name="1">
ز مقربان حضرت بشدم غریب و تنها</Beit>
<Beit name="2">
به میان حبس ناگه قمری مرا قرین شد</Beit>
<Beit name="3">
که فکند در دماغم هوسش هزار سودا</Beit>
<Beit name="4">
همه کس خلاص جوید ز بلا و حبس من نی</Beit>
<Beit name="5">
چه روم چه روی آرم به برون و یار این جا</Beit>
<Beit name="6">
که به غیر کنج زندان نرسم به خلوت او</Beit>
<Beit name="7">
که نشد به غیر آتش دل انگبین مصفا</Beit>
<Beit name="8">
نظری به سوی خویشان نظری برو پریشان</Beit>
<Beit name="9">
نظری بدان تمنا نظری بدین تماشا</Beit>
<Beit name="10">
چو بود حریف یوسف نرمد کسی چو دارد</Beit>
<Beit name="11">
به میان حبس بستان و که خاصه یوسف ما</Beit>
<Beit name="12">
بدود به چشم و دیده سوی حبس هر کی او را</Beit>
<Beit name="13">
ز چنین شکرستانی برسد چنین تقاضا</Beit>
<Beit name="14">
من از اختران شنیدم که کسی اگر بیابد</Beit>
<Beit name="15">
اثری ز نور آن مه خبری کنید ما را</Beit>
<Beit name="16">
چو بدین گهر رسیدی رسدت که از کرامت</Beit>
<Beit name="17">
بنهی قدم چو موسی گذری ز هفت دریا</Beit>
<Beit name="18">
خبرش ز رشک جان‌ها نرسد به ماه و اختر</Beit>
<Beit name="19">
که چو ماه او برآید بگدازد آسمان‌ها</Beit>
<Beit name="20">
خجلم ز وصف رویش به خدا دهان ببندم</Beit>
<Beit name="21">
چه برد ز آب دریا و ز بحر مشک سقا</Beit>
</Poem>
<Poem name="165">
<Beit name="0">
اگر آن میی که خوردی به سحر نبود گیرا</Beit>
<Beit name="1">
بستان ز من شرابی که قیامتست حقا</Beit>
<Beit name="2">
چه تفرج و تماشا که رسد ز جام اول</Beit>
<Beit name="3">
دومش نعوذبالله چه کنم صفت سوم را</Beit>
<Beit name="4">
غم و مصلحت نماند همه را فرود راند</Beit>
<Beit name="5">
پس از آن خدای داند که کجا کشد تماشا</Beit>
<Beit name="6">
تو اسیر بو و رنگی به مثال نقش سنگی</Beit>
<Beit name="7">
بجهی چو آب چشمه ز درون سنگ خارا</Beit>
<Beit name="8">
بده آن می رواقی هله ای کریم ساقی</Beit>
<Beit name="9">
چو چنان شوم بگویم سخن تو بی‌محابا</Beit>
<Beit name="10">
قدحی گران به من ده به غلام خویشتن ده</Beit>
<Beit name="11">
بنگر که از خمارت نگران شدم به بالا</Beit>
<Beit name="12">
نگران شدم بدان سو که تو کرده‌ای مرا خو</Beit>
<Beit name="13">
که روانه باد آن جو که روانه شد ز دریا</Beit>
</Poem>
<Poem name="166">
<Beit name="0">
چمنی که تا قیامت گل او به بار بادا</Beit>
<Beit name="1">
صنمی که بر جمالش دو جهان نثار بادا</Beit>
<Beit name="2">
ز بگاه میر خوبان به شکار می‌خرامد</Beit>
<Beit name="3">
که به تیر غمزه او دل ما شکار بادا</Beit>
<Beit name="4">
به دو چشم من ز چشمش چه پیام‌هاست هر دم</Beit>
<Beit name="5">
که دو چشم از پیامش خوش و پرخمار بادا</Beit>
<Beit name="6">
در زاهدی شکستم به دعا نمود نفرین</Beit>
<Beit name="7">
که برو که روزگارت همه بی‌قرار بادا</Beit>
<Beit name="8">
نه قرار ماند و نی دل به دعای او ز یاری</Beit>
<Beit name="9">
که به خون ماست تشنه که خداش یار بادا</Beit>
<Beit name="10">
تن ما به ماه ماند که ز عشق می‌گدازد</Beit>
<Beit name="11">
دل ما چو چنگ زهره که گسسته تار بادا</Beit>
<Beit name="12">
به گداز ماه منگر به گسستگی زهره</Beit>
<Beit name="13">
تو حلاوت غمش بین که یکش هزار بادا</Beit>
<Beit name="14">
چه عروسیست در جان که جهان ز عکس رویش</Beit>
<Beit name="15">
چو دو دست نوعروسان تر و پرنگار بادا</Beit>
<Beit name="16">
به عذار جسم منگر که بپوسد و بریزد</Beit>
<Beit name="17">
به عذار جان نگر که خوش و خوش عذار بادا</Beit>
<Beit name="18">
تن تیره همچو زاغی و جهان تن زمستان</Beit>
<Beit name="19">
که به رغم این دو ناخوش ابدا بهار بادا</Beit>
<Beit name="20">
که قوام این دو ناخوش به چهار عنصر آمد</Beit>
<Beit name="21">
که قوام بندگانت بجز این چهار بادا</Beit>
</Poem>
<Poem name="167">
<Beit name="0">
کی بپرسد جز تو خسته و رنجور تو را</Beit>
<Beit name="1">
ای مسیح از پی پرسیدن رنجور بیا</Beit>
<Beit name="2">
دست خود بر سر رنجور بنه که چونی</Beit>
<Beit name="3">
از گناهش بمیندیش و به کین دست مخا</Beit>
<Beit name="4">
آنک خورشید بلا بر سر او تیغ زدست</Beit>
<Beit name="5">
گستران بر سر او سایه احسان و رضا</Beit>
<Beit name="6">
این مقصر به دو صد رنج سزاوار شدست</Beit>
<Beit name="7">
لیک زان لطف بجز عفو و کرم نیست سزا</Beit>
<Beit name="8">
آن دلی را که به صد شیر و شکر پروردی</Beit>
<Beit name="9">
مچشانش پس از آن هر نفسی زهر جفا</Beit>
<Beit name="10">
تا تو برداشته‌ای دل ز من و مسکن من</Beit>
<Beit name="11">
بند بشکست و درآمد سوی من سیل بلا</Beit>
<Beit name="12">
تو شفایی چو بیایی خوش و رو بنمایی</Beit>
<Beit name="13">
سپه رنج گریزند و نمایند قفا</Beit>
<Beit name="14">
به طبیبش چه حواله کنی ای آب حیات</Beit>
<Beit name="15">
از همان جا که رسد درد همان جاست دوا</Beit>
<Beit name="16">
همه عالم چو تنند و تو سر و جان همه</Beit>
<Beit name="17">
کی شود زنده تنی که سر او گشت جدا</Beit>
<Beit name="18">
ای تو سرچشمه حیوان و حیات همگان</Beit>
<Beit name="19">
جوی ما خشک شده‌ست آب از این سو بگشا</Beit>
<Beit name="20">
جز از این چند سخن در دل رنجور بماند</Beit>
<Beit name="21">
تا نبیند رخ خوب تو نگوید به خدا</Beit>
</Poem>
<Poem name="168">
<Beit name="0">
ای بروییده به ناخواست به مانند گیا</Beit>
<Beit name="1">
چون تو را نیست نمک خواه برو خواه بیا</Beit>
<Beit name="2">
هر که را نیست نمک گر چه نماید خدمت</Beit>
<Beit name="3">
خدمت او به حقیقت همه زرقست و ریا</Beit>
<Beit name="4">
برو ای غصه دمی زحمت خود کوته کن</Beit>
<Beit name="5">
باده عشق بیا زود که جانت بزیا</Beit>
</Poem>
<Poem name="169">
<Beit name="0">
رو ترش کن که همه روترشانند این جا</Beit>
<Beit name="1">
کور شو تا نخوری از کف هر کور عصا</Beit>
<Beit name="2">
لنگ رو چونک در این کوی همه لنگانند</Beit>
<Beit name="3">
لته بر پای بپیچ و کژ و مژ کن سر و پا</Beit>
<Beit name="4">
زعفران بر رخ خود مال اگر مه رویی</Beit>
<Beit name="5">
روی خوب ار بنمایی بخوری زخم قفا</Beit>
<Beit name="6">
آینه زیر بغل زن چو ببینی زشتی</Beit>
<Beit name="7">
ور نه بدنام کنی آینه را ای مولا</Beit>
<Beit name="8">
تا که هشیاری و با خویش مدارا می‌کن</Beit>
<Beit name="9">
چونک سرمست شدی هر چه که بادا بادا</Beit>
<Beit name="10">
ساغری چند بخور از کف ساقی وصال</Beit>
<Beit name="11">
چونک بر کار شدی برجه و در رقص درآ</Beit>
<Beit name="12">
گرد آن نقطه چو پرگار همی‌زن چرخی</Beit>
<Beit name="13">
این چنین چرخ فریضه‌ست چنین دایره را</Beit>
<Beit name="14">
بازگو آنچ بگفتی که فراموشم شد</Beit>
<Beit name="15">
سلم الله علیک ای مه و مه پاره ما</Beit>
<Beit name="16">
سلم الله علیک ای همه ایام تو خوش</Beit>
<Beit name="17">
سلم الله علیک ای دم یحیی الموتی</Beit>
<Beit name="18">
چشم بد دور از آن رو که چو بربود دلی</Beit>
<Beit name="19">
هیچ سودش نکند چاره و لا حول و لا</Beit>
<Beit name="20">
ما به دریوزه حسن تو ز دور آمده‌ایم</Beit>
<Beit name="21">
ماه را از رخ پرنور بود جود و سخا</Beit>
<Beit name="22">
ماه بشنود دعای من و کف‌ها برداشت</Beit>
<Beit name="23">
پیش ماه تو و می‌گفت مرا نیز مها</Beit>
<Beit name="24">
مه و خورشید و فلک‌ها و معانی و عقول</Beit>
<Beit name="25">
سوی ما محتشمانند و به سوی تو گدا</Beit>
<Beit name="26">
غیرتت لب بگزید و به دلم گفت خموش</Beit>
<Beit name="27">
دل من تن زد و بنشست و بیفکند لوا</Beit>
</Poem>
<Poem name="170">
<Beit name="0">
تا به شب ای عارف شیرین نوا</Beit>
<Beit name="1">
آن مایی آن مایی آن ما</Beit>
<Beit name="2">
تا به شب امروز ما را عشرتست</Beit>
<Beit name="3">
الصلا ای پاکبازان الصلا</Beit>
<Beit name="4">
درخرام ای جان جان هر سماع</Beit>
<Beit name="5">
مه لقایی مه لقایی مه لقا</Beit>
<Beit name="6">
در میان شکران گل ریز کن</Beit>
<Beit name="7">
مرحبا ای کان شکر مرحبا</Beit>
<Beit name="8">
عمر را نبود وفا الا تو عمر</Beit>
<Beit name="9">
باوفایی باوفایی باوفا</Beit>
<Beit name="10">
بس غریبی بس غریبی بس غریب</Beit>
<Beit name="11">
از کجایی از کجایی از کجا</Beit>
<Beit name="12">
با که می‌باشی و همراز تو کیست</Beit>
<Beit name="13">
با خدایی با خدایی با خدا</Beit>
<Beit name="14">
ای گزیده نقش از نقاش خود</Beit>
<Beit name="15">
کی جدایی کی جدایی کی جدا</Beit>
<Beit name="16">
با همه بیگانه‌ای و با غمش</Beit>
<Beit name="17">
آشنایی آشنایی آشنایی آشنا</Beit>
<Beit name="18">
جزو جزو تو فکنده در فلک</Beit>
<Beit name="19">
ربنا و ربنا و ربنا</Beit>
<Beit name="20">
دل شکسته هین چرایی برشکن</Beit>
<Beit name="21">
قلب‌ها و قلب‌ها و قلب‌ها</Beit>
<Beit name="22">
آخر ای جان اول هر چیز را</Beit>
<Beit name="23">
منتهایی منتهایی منتها</Beit>
<Beit name="24">
یوسفا در چاه شاهی تو ولیک</Beit>
<Beit name="25">
بی لوایی بی‌لوایی بی‌لوا</Beit>
<Beit name="26">
چاه را چون قصر قیصر کرده‌ای</Beit>
<Beit name="27">
کیمیایی کیمیایی کیمیا</Beit>
<Beit name="28">
یک ولی کی خوانمت که صد هزار</Beit>
<Beit name="29">
اولیایی اولیایی اولیا</Beit>
<Beit name="30">
حشرگاه هر حسینی گر کنون</Beit>
<Beit name="31">
کربلایی کربلایی کربلا</Beit>
<Beit name="32">
مشک را بربند ای جان گر چه تو</Beit>
<Beit name="33">
خوش سقایی خوش سقایی خوش سقا</Beit>
</Poem>
<Poem name="171">
<Beit name="0">
چون نمایی آن رخ گلرنگ را</Beit>
<Beit name="1">
از طرب در چرخ آری سنگ را</Beit>
<Beit name="2">
بار دیگر سر برون کن از حجاب</Beit>
<Beit name="3">
از برای عاشقان دنگ را</Beit>
<Beit name="4">
تا که دانش گم کند مر راه را</Beit>
<Beit name="5">
تا که عاقل بشکند فرهنگ را</Beit>
<Beit name="6">
تا که آب از عکس تو گوهر شود</Beit>
<Beit name="7">
تا که آتش واهلد مر جنگ را</Beit>
<Beit name="8">
من نخواهم ماه را با حسن تو</Beit>
<Beit name="9">
وان دو سه قندیلک آونگ را</Beit>
<Beit name="10">
من نگویم آینه با روی تو</Beit>
<Beit name="11">
آسمان کهنه پرزنگ را</Beit>
<Beit name="12">
دردمیدی و آفریدی باز تو</Beit>
<Beit name="13">
شکل دیگر این جهان تنگ را</Beit>
<Beit name="14">
در هوای چشم چون مریخ او</Beit>
<Beit name="15">
ساز ده ای زهره باز آن چنگ را</Beit>
</Poem>
<Poem name="172">
<Beit name="0">
در میان عاشقان عاقل مبا</Beit>
<Beit name="1">
خاصه اندر عشق این لعلین قبا</Beit>
<Beit name="2">
دور بادا عاقلان از عاشقان</Beit>
<Beit name="3">
دور بادا بوی گلخن از صبا</Beit>
<Beit name="4">
گر درآید عاقلی گو راه نیست</Beit>
<Beit name="5">
ور درآید عاشقی صد مرحبا</Beit>
<Beit name="6">
مجلس ایثار و عقل سخت گیر</Beit>
<Beit name="7">
صرفه اندر عاشقی باشد وبا</Beit>
<Beit name="8">
ننگ آید عشق را از نور عقل</Beit>
<Beit name="9">
بد بود پیری در ایام صبا</Beit>
<Beit name="10">
خانه بازآ عاشقا تو زوترک</Beit>
<Beit name="11">
عمر خود بی‌عاشقی باشد هبا</Beit>
<Beit name="12">
جان نگیرد شمس تبریزی به دست</Beit>
<Beit name="13">
دست بر دل نه برون رو قالبا</Beit>
</Poem>
<Poem name="173">
<Beit name="0">
از یکی آتش برآوردم تو را</Beit>
<Beit name="1">
در دگر آتش بگستردم تو را</Beit>
<Beit name="2">
از دل من زاده‌ای همچون سخن</Beit>
<Beit name="3">
چون سخن آخر فروخوردم تو را</Beit>
<Beit name="4">
با منی وز من نمی‌داری خبر</Beit>
<Beit name="5">
جادوم من جادوی کردم تو را</Beit>
<Beit name="6">
تا نیفتد بر جمالت چشم بد</Beit>
<Beit name="7">
گوش مالیدم بیازردم تو را</Beit>
<Beit name="8">
دایم اقبالت جوان شد ز آنچ داد</Beit>
<Beit name="9">
این کف دست جوامردم تو را</Beit>
</Poem>
<Poem name="174">
<Beit name="0">
ز آتش شهوت برآوردم تو را</Beit>
<Beit name="1">
و اندر آتش بازگستردم تو را</Beit>
<Beit name="2">
از دل من زاده‌ای همچون سخن</Beit>
<Beit name="3">
چون سخن من هم فروخوردم تو را</Beit>
<Beit name="4">
با منی وز من نمی‌دانی خبر</Beit>
<Beit name="5">
چشم بستم جادوی کردم تو را</Beit>
<Beit name="6">
تا نیازارد تو را هر چشم بد</Beit>
<Beit name="7">
از برای آن بیازردم تو را</Beit>
<Beit name="8">
رو جوامردی کن و رحمت فشان</Beit>
<Beit name="9">
من به رحمت بس جوامردم تو را</Beit>
</Poem>
<Poem name="175">
<Beit name="0">
از ورای سر دل بین شیوه‌ها</Beit>
<Beit name="1">
شکل مجنون عاشقان زین شیوه‌ها</Beit>
<Beit name="2">
عاشقان را دین و کیش دیگرست</Beit>
<Beit name="3">
اصل و فرع و سر آن دین شیوه‌ها</Beit>
<Beit name="4">
دل سخن چینست از چین ضمیر</Beit>
<Beit name="5">
وحی جویان اندر آن چین شیوه‌ها</Beit>
<Beit name="6">
جان شده بی‌عقل و دین از بس که دید</Beit>
<Beit name="7">
زان پری تازه آیین شیوه‌ها</Beit>
<Beit name="8">
از دغا و مکر گوناگون او</Beit>
<Beit name="9">
شیوه‌ها گم کرده مسکین شیوه‌ها</Beit>
<Beit name="10">
پرده دار روح ما را قصه کرد</Beit>
<Beit name="11">
زان صنم بی‌کبر و بی‌کین شیوه‌ها</Beit>
<Beit name="12">
شیوه‌ها از جسم باشد یا ز جان</Beit>
<Beit name="13">
این عجب بی آن و بی این شیوه‌ها</Beit>
<Beit name="14">
مرد خودبین غرقه شیوه خودست</Beit>
<Beit name="15">
خود نبیند جان خودبین شیوه‌ها</Beit>
<Beit name="16">
شمس تبریزی جوانم کرد باز</Beit>
<Beit name="17">
تا ببینم بعد ستین شیوه‌ها</Beit>
</Poem>
<Poem name="176">
<Beit name="0">
روح زیتونیست عاشق نار را</Beit>
<Beit name="1">
نار می‌جوید چو عاشق یار را</Beit>
<Beit name="2">
روح زیتونی بیفزا ای چراغ</Beit>
<Beit name="3">
ای معطل کرده دست افزار را</Beit>
<Beit name="4">
جان شهوانی که از شهوت زهد</Beit>
<Beit name="5">
دل ندارد دیدن دلدار را</Beit>
<Beit name="6">
پس به علت دوست دارد دوست را</Beit>
<Beit name="7">
بر امید خلد و خوف نار را</Beit>
<Beit name="8">
چون شکستی جان ناری را ببین</Beit>
<Beit name="9">
در پی او جان پرانوار را</Beit>
<Beit name="10">
گر نبودی جان اخوان پس جهود</Beit>
<Beit name="11">
کی جدا کردی دو نیکوکار را</Beit>
<Beit name="12">
جان شهوت جان اخوان دان از آنک</Beit>
<Beit name="13">
نار بیند نور موسی وار را</Beit>
<Beit name="14">
جان شهوانی‌ست از بی‌حکمتی</Beit>
<Beit name="15">
یاوه کرده نطق طوطی وار را</Beit>
<Beit name="16">
گشت بیمار و زبان تو گرفت</Beit>
<Beit name="17">
روی سوی قبله کن بیمار را</Beit>
<Beit name="18">
قبله شمس الدین تبریزی بود</Beit>
<Beit name="19">
نور دیده مر دل و دیدار را</Beit>
</Poem>
<Poem name="177">
<Beit name="0">
ای بگفته در دلم اسرارها</Beit>
<Beit name="1">
وی برای بنده پخته کارها</Beit>
<Beit name="2">
ای خیالت غمگسار سینه‌ها</Beit>
<Beit name="3">
ای جمالت رونق گلزارها</Beit>
<Beit name="4">
ای عطای دست شادی بخش تو</Beit>
<Beit name="5">
دست این مسکین گرفته بارها</Beit>
<Beit name="6">
ای کف چون بحر گوهرداد تو</Beit>
<Beit name="7">
از کف پایم بکنده خارها</Beit>
<Beit name="8">
ای ببخشیده بسی سرها عوض</Beit>
<Beit name="9">
چون دهند از بهر تو دستارها</Beit>
<Beit name="10">
خود چه باشد هر دو عالم پیش تو</Beit>
<Beit name="11">
دانه افتاده از انبارها</Beit>
<Beit name="12">
آفتاب فضل عالم پرورت</Beit>
<Beit name="13">
کرده بر هر ذره‌ای ایثارها</Beit>
<Beit name="14">
چاره‌ای نبود جز از بیچارگی</Beit>
<Beit name="15">
گر چه حیله می‌کنیم و چاره‌ها</Beit>
<Beit name="16">
نورهای شمس تبریزی چو تافت</Beit>
<Beit name="17">
ایمنیم از دوزخ و از نارها</Beit>
</Poem>
<Poem name="178">
<Beit name="0">
می‌شدی غافل ز اسرار قضا</Beit>
<Beit name="1">
زخم خوردی از سلحدار قضا</Beit>
<Beit name="2">
این چه کار افتاد آخر ناگهان</Beit>
<Beit name="3">
این چنین باشد چنین کار قضا</Beit>
<Beit name="4">
هیچ گل دیدی که خندد در جهان</Beit>
<Beit name="5">
کو نشد گرینده از خار قضا</Beit>
<Beit name="6">
هیچ بختی در جهان رونق گرفت</Beit>
<Beit name="7">
کو نشد محبوس و بیمار قضا</Beit>
<Beit name="8">
هیچ کس دزدیده روی عیش دید</Beit>
<Beit name="9">
کو نشد آونگ بر دار قضا</Beit>
<Beit name="10">
هیچ کس را مکر و فن سودی نکرد</Beit>
<Beit name="11">
پیش بازی‌های مکار قضا</Beit>
<Beit name="12">
این قضا را دوستان خدمت کنند</Beit>
<Beit name="13">
جان کنند از صدق ایثار قضا</Beit>
<Beit name="14">
گر چه صورت مرد جان باقی بماند</Beit>
<Beit name="15">
در عنایت‌های بسیار قضا</Beit>
<Beit name="16">
جوز بشکست و بمانده مغز روح</Beit>
<Beit name="17">
رفت در حلوا ز انبار قضا</Beit>
<Beit name="18">
آنک سوی نار شد بی‌مغز بود</Beit>
<Beit name="19">
مغز او پوسید از انکار قضا</Beit>
<Beit name="20">
آنک سوی یار شد مسعود بود</Beit>
<Beit name="21">
مغز جان بگزید و شد یار قضا</Beit>
</Poem>
<Poem name="179">
<Beit name="0">
گر تو عودی سوی این مجمر بیا</Beit>
<Beit name="1">
ور برانندت ز بام از در بیا</Beit>
<Beit name="2">
یوسفی از چاه و زندان چاره نیست</Beit>
<Beit name="3">
سوی زهر قهر چون شکر بیا</Beit>
<Beit name="4">
گفتنت الله اکبر رسمی است</Beit>
<Beit name="5">
گر تو آن اکبری اکبر بیا</Beit>
<Beit name="6">
چون می احمر سگان هم می‌خورند</Beit>
<Beit name="7">
گر تو شیری چون می احمر بیا</Beit>
<Beit name="8">
زر چه جویی مس خود را زر بساز</Beit>
<Beit name="9">
گر نباشد زر تو سیمین بر بیا</Beit>
<Beit name="10">
اغنیا خشک و فقیران چشم تر</Beit>
<Beit name="11">
عاشقا بی‌شکل خشک و تر بیا</Beit>
<Beit name="12">
گر صفت‌های ملک را محرمی</Beit>
<Beit name="13">
چون ملک بی‌ماده و بی‌نر بیا</Beit>
<Beit name="14">
ور صفات دل گرفتی در سفر</Beit>
<Beit name="15">
همچو دل بی‌پا بیا بی‌سر بیا</Beit>
<Beit name="16">
چون لب لعلش صلایی می‌دهد</Beit>
<Beit name="17">
گر نه‌ای چون خاره و مرمر بیا</Beit>
<Beit name="18">
چون ز شمس الدین جهان پرنور شد</Beit>
<Beit name="19">
سوی تبریز آ دلا بر سر بیا</Beit>
</Poem>
<Poem name="180">
<Beit name="0">
ای تو آب زندگانی فاسقنا</Beit>
<Beit name="1">
ای تو دریای معانی فاسقنا</Beit>
<Beit name="2">
ما سبوهای طلب آورده‌ایم</Beit>
<Beit name="3">
سوی تو ای خضر ثانی فاسقنا</Beit>
<Beit name="4">
ماهیان جان ما زنهارخواه</Beit>
<Beit name="5">
از تو ای دریای جانی فاسقنا</Beit>
<Beit name="6">
از ره هجر آمده و آورده ما</Beit>
<Beit name="7">
عجز خود را ارمغانی فاسقنا</Beit>
<Beit name="8">
داستان خسروان بشنیده‌ایم</Beit>
<Beit name="9">
تو فزون از داستانی فاسقنا</Beit>
<Beit name="10">
در گمان و وسوسه افتاده عقل</Beit>
<Beit name="11">
زانک تو فوق گمانی فاسقنا</Beit>
<Beit name="12">
نیم عاقل چه زند با عشق تو</Beit>
<Beit name="13">
تو جنون عاقلانی فاسقنا</Beit>
<Beit name="14">
کعبه عالم ز تو تبریز شد</Beit>
<Beit name="15">
شمس حق رکن یمانی فاسقنا</Beit>
</Poem>
<Poem name="181">
<Beit name="0">
دل چو دانه ما مثال آسیا</Beit>
<Beit name="1">
آسیا کی داند این گردش چرا</Beit>
<Beit name="2">
تن چو سنگ و آب او اندیشه‌ها</Beit>
<Beit name="3">
سنگ گوید آب داند ماجرا</Beit>
<Beit name="4">
آب گوید آسیابان را بپرس</Beit>
<Beit name="5">
کو فکند اندر نشیب این آب را</Beit>
<Beit name="6">
آسیابان گویدت کای نان خوار</Beit>
<Beit name="7">
گر نگردد این که باشد نانبا</Beit>
<Beit name="8">
ماجرا بسیار خواهد شد خمش</Beit>
<Beit name="9">
از خدا واپرس تا گوید تو را</Beit>
</Poem>
<Poem name="182">
<Beit name="0">
در میان عاشقان عاقل مبا</Beit>
<Beit name="1">
خاصه در عشق چنین شیرین لقا</Beit>
<Beit name="2">
دور بادا عاقلان از عاشقان</Beit>
<Beit name="3">
دور بادا بوی گلخن از صبا</Beit>
<Beit name="4">
گر درآید عاقلی گو راه نیست</Beit>
<Beit name="5">
ور درآید عاشقی صد مرحبا</Beit>
<Beit name="6">
عقل تا تدبیر و اندیشه کند</Beit>
<Beit name="7">
رفته باشد عشق تا هفتم سما</Beit>
<Beit name="8">
عقل تا جوید شتر از بهر حج</Beit>
<Beit name="9">
رفته باشد عشق بر کوه صفا</Beit>
<Beit name="10">
عشق آمد این دهانم را گرفت</Beit>
<Beit name="11">
که گذر از شعر و بر شعرا برآ</Beit>
</Poem>
<Poem name="183">
<Beit name="0">
ای دل رفته ز جا بازمیا</Beit>
<Beit name="1">
به فنا ساز و در این ساز میا</Beit>
<Beit name="2">
روح را عالم ارواح به است</Beit>
<Beit name="3">
قالب از روح بپرداز میا</Beit>
<Beit name="4">
اندر آبی که بدو زنده شد آب</Beit>
<Beit name="5">
خویش را آب درانداز میا</Beit>
<Beit name="6">
آخر عشق به از اول اوست</Beit>
<Beit name="7">
تو ز آخر سوی آغاز میا</Beit>
<Beit name="8">
تا فسرده نشوی همچو جماد</Beit>
<Beit name="9">
هم در آن آتش بگداز میا</Beit>
<Beit name="10">
بشنو آواز روان‌ها ز عدم</Beit>
<Beit name="11">
چو عدم هیچ به آواز میا</Beit>
<Beit name="12">
راز کآواز دهد راز نماند</Beit>
<Beit name="13">
مده آواز تو ای راز میا</Beit>
</Poem>
<Poem name="184">
<Beit name="0">
من رسیدم به لب جوی وفا</Beit>
<Beit name="1">
دیدم آن جا صنمی روح فزا</Beit>
<Beit name="2">
سپه او همه خورشیدپرست</Beit>
<Beit name="3">
همچو خورشید همه بی‌سر و پا</Beit>
<Beit name="4">
بشنو از آیت قرآن مجید</Beit>
<Beit name="5">
گر تو باور نکنی قول مرا</Beit>
<Beit name="6">
قد وجدت امراه تملکهم</Beit>
<Beit name="7">
اوتیت من کل شیء و لها</Beit>
<Beit name="8">
چونک خورشید نمودی رخ خود</Beit>
<Beit name="9">
سجده دادیش چو سایه همه را</Beit>
<Beit name="10">
من چو هدهد بپریدم به هوا</Beit>
<Beit name="11">
تا رسیدم به در شهر سبا</Beit>
</Poem>
<Poem name="185">
<Beit name="0">
از بس که ریخت جرعه بر خاک ما ز بالا</Beit>
<Beit name="1">
هر ذره خاک ما را آورد در علالا</Beit>
<Beit name="2">
سینه شکاف گشته دل عشق باف گشته</Beit>
<Beit name="3">
چون شیشه صاف گشته از جام حق تعالی</Beit>
<Beit name="4">
اشکوفه‌ها شکفته وز چشم بد نهفته</Beit>
<Beit name="5">
غیرت مرا بگفته می خور دهان میالا</Beit>
<Beit name="6">
ای جان چو رو نمودی جان و دلم ربودی</Beit>
<Beit name="7">
چون مشتری تو بودی قیمت گرفت کالا</Beit>
<Beit name="8">
ابرت نبات بارد جورت حیات آرد</Beit>
<Beit name="9">
درد تو خوش گوارد تو درد را مپالا</Beit>
<Beit name="10">
ای عشق با توستم وز باده تو مستم</Beit>
<Beit name="11">
وز تو بلند و پستم وقت دنا تدلی</Beit>
<Beit name="12">
ماهت چگونه خوانم مه رنج دق دارد</Beit>
<Beit name="13">
سروت اگر بخوانم آن راستست الا</Beit>
<Beit name="14">
سرو احتراق دارد مه هم محاق دارد</Beit>
<Beit name="15">
جز اصل اصل جان‌ها اصلی ندارد اصلا</Beit>
<Beit name="16">
خورشید را کسوفی مه را بود خسوفی</Beit>
<Beit name="17">
گر تو خلیل وقتی این هر دو را بگو لا</Beit>
<Beit name="18">
گویند جمله یاران باطل شدند و مردند</Beit>
<Beit name="19">
باطل نگردد آن کو بر حق کند تولا</Beit>
<Beit name="20">
این خنده‌های خلقان برقیست دم بریده</Beit>
<Beit name="21">
جز خنده‌ای که باشد در جان ز رب اعلا</Beit>
<Beit name="22">
آب حیات حقست وان کو گریخت در حق</Beit>
<Beit name="23">
هم روح شد غلامش هم روح قدس لالا</Beit>
</Poem>
<Poem name="186">
<Beit name="0">
ای میرآب بگشا آن چشمه روان را</Beit>
<Beit name="1">
تا چشم‌ها گشاید ز اشکوفه بوستان را</Beit>
<Beit name="2">
آب حیات لطفت در ظلمت دو چشم است</Beit>
<Beit name="3">
زان مردمک چو دریا کردست دیدگان را</Beit>
<Beit name="4">
هرگز کسی نرقصد تا لطف تو نبیند</Beit>
<Beit name="5">
کاندر شکم ز لطفت رقص است کودکان را</Beit>
<Beit name="6">
اندر شکم چه باشد و اندر عدم چه باشد</Beit>
<Beit name="7">
کاندر لحد ز نورت رقص است استخوان را</Beit>
<Beit name="8">
بر پرده‌های دنیا بسیار رقص کردیم</Beit>
<Beit name="9">
چابک شوید یاران مر رقص آن جهان را</Beit>
<Beit name="10">
جان‌ها چو می‌برقصد با کندهای قالب</Beit>
<Beit name="11">
خاصه چو بسکلاند این کنده گران را</Beit>
<Beit name="12">
پس ز اول ولادت بودیم پای کوبان</Beit>
<Beit name="13">
در ظلمت رحم‌ها از بهر شکر جان را</Beit>
<Beit name="14">
پس جمله صوفیانیم از خانقه رسیده</Beit>
<Beit name="15">
رقصان و شکرگویان این لوت رایگان را</Beit>
<Beit name="16">
این لوت را اگر جان بدهیم رایگانست</Beit>
<Beit name="17">
خود چیست جان صوفی این گنج شایگان را</Beit>
<Beit name="18">
چون خوان این جهان را سرپوش آسمانست</Beit>
<Beit name="19">
از خوان حق چه گویم زهره بود زبان را</Beit>
<Beit name="20">
ما صوفیان راهیم ما طبل خوار شاهیم</Beit>
<Beit name="21">
پاینده دار یا رب این کاسه را و خوان را</Beit>
<Beit name="22">
در کاسه‌های شاهان جز کاسه شست ما نی</Beit>
<Beit name="23">
هر خام درنیابد این کاسه را و نان را</Beit>
<Beit name="24">
از کاسه‌های نعمت تا کاسه ملوث</Beit>
<Beit name="25">
پیش مگس چه فرق است آن ننگ میزبان را</Beit>
<Beit name="26">
وان کس که کس بود او ناخورده و چشیده</Beit>
<Beit name="27">
گه می‌گزد زبان را گه می‌زند دهان را</Beit>
</Poem>
<Poem name="187">
<Beit name="0">
از سینه پاک کردم افکار فلسفی را</Beit>
<Beit name="1">
در دیده جای کردم اشکال یوسفی را</Beit>
<Beit name="2">
نادر جمال باید کاندر زبان نیاید</Beit>
<Beit name="3">
تا سجده راست آید مر آدم صفی را</Beit>
<Beit name="4">
طوری چگونه طوری نوری چگونه نوری</Beit>
<Beit name="5">
هر لحظه نور بخشد صد شمع منطفی را</Beit>
<Beit name="6">
خورشید چون برآید هر ذره رو نماید</Beit>
<Beit name="7">
نوری دگر بباید ذرات مختفی را</Beit>
<Beit name="8">
اصل وجودها او دریای جودها او</Beit>
<Beit name="9">
چون صید می‌کند او اشیاء منتفی را</Beit>
</Poem>
<Poem name="188">
<Beit name="0">
این جا کسیست پنهان خود را مگیر تنها</Beit>
<Beit name="1">
بس تیز گوش دارد مگشا به بد زبان را</Beit>
<Beit name="2">
بر چشمه ضمیرت کرد آن پری وثاقی</Beit>
<Beit name="3">
هر صورت خیالت از وی شدست پیدا</Beit>
<Beit name="4">
هر جا که چشمه باشد باشد مقام پریان</Beit>
<Beit name="5">
بااحتیاط باید بودن تو را در آن جا</Beit>
<Beit name="6">
این پنج چشمه حس تا بر تنت روانست</Beit>
<Beit name="7">
ز اشراق آن پری دان گه بسته گاه مجری</Beit>
<Beit name="8">
وان پنج حس باطن چون وهم و چون تصور</Beit>
<Beit name="9">
هم پنج چشمه می‌دان پویان به سوی مرعی</Beit>
<Beit name="10">
هر چشمه را دو مشرف پنجاه میرابند</Beit>
<Beit name="11">
صورت به تو نمایند اندر زمان اجلا</Beit>
<Beit name="12">
زخمت رسد ز پریان گر باادب نباشی</Beit>
<Beit name="13">
کاین گونه شهره پریان تندند و بی‌محابا</Beit>
<Beit name="14">
تقدیر می‌فریبد تدبیر را که برجه</Beit>
<Beit name="15">
مکرش گلیم برده از صد هزار چون ما</Beit>
<Beit name="16">
مرغان در قفس بین در شست ماهیان بین</Beit>
<Beit name="17">
دل‌های نوحه گر بین زان مکرساز دانا</Beit>
<Beit name="18">
دزدیده چشم مگشا بر هر بت از خیانت</Beit>
<Beit name="19">
تا نفکند ز چشمت آن شهریار بینا</Beit>
<Beit name="20">
ماندست چند بیتی این چشمه گشت غایر</Beit>
<Beit name="21">
برجوشد آن ز چشمه خون برجهیم فردا</Beit>
</Poem>
<Poem name="189">
<Beit name="0">
آمد بهار جان‌ها ای شاخ تر به رقص آ</Beit>
<Beit name="1">
چون یوسف اندرآمد مصر و شکر به رقص آ</Beit>
<Beit name="2">
ای شاه عشق پرور مانند شیر مادر</Beit>
<Beit name="3">
ای شیرجوش دررو جان پدر به رقص آ</Beit>
<Beit name="4">
چوگان زلف دیدی چون گوی دررسیدی</Beit>
<Beit name="5">
از پا و سر بریدی بی‌پا و سر به رقص آ</Beit>
<Beit name="6">
تیغی به دست خونی آمد مرا که چونی</Beit>
<Beit name="7">
گفتم بیا که خیر است گفتا نه شر به رقص آ</Beit>
<Beit name="8">
از عشق تاجداران در چرخ او چو باران</Beit>
<Beit name="9">
آن جا قبا چه باشد ای خوش کمر به رقص آ</Beit>
<Beit name="10">
ای مست هست گشته بر تو فنا نبشته</Beit>
<Beit name="11">
رقعه فنا رسیده بهر سفر به رقص آ</Beit>
<Beit name="12">
در دست جام باده آمد بتم پیاده</Beit>
<Beit name="13">
گر نیستی تو ماده زان شاه نر به رقص آ</Beit>
<Beit name="14">
پایان جنگ آمد آواز چنگ آمد</Beit>
<Beit name="15">
یوسف ز چاه آمد ای بی‌هنر به رقص آ</Beit>
<Beit name="16">
تا چند وعده باشد وین سر به سجده باشد</Beit>
<Beit name="17">
هجرم ببرده باشد دنگ و اثر به رقص آ</Beit>
<Beit name="18">
کی باشد آن زمانی گوید مرا فلانی</Beit>
<Beit name="19">
کای بی‌خبر فنا شو ای باخبر به رقص آ</Beit>
<Beit name="20">
طاووس ما درآید وان رنگ‌ها برآید</Beit>
<Beit name="21">
با مرغ جان سراید بی‌بال و پر به رقص آ</Beit>
<Beit name="22">
کور و کران عالم دید از مسیح مرهم</Beit>
<Beit name="23">
گفته مسیح مریم کای کور و کر به رقص آ</Beit>
<Beit name="24">
مخدوم شمس دین است تبریز رشک چین است</Beit>
<Beit name="25">
اندر بهار حسنش شاخ و شجر به رقص آ</Beit>
</Poem>
<Poem name="190">
<Beit name="0">
با آن که می‌رسانی آن باده بقا را</Beit>
<Beit name="1">
بی تو نمی‌گوارد این جام باده ما را</Beit>
<Beit name="2">
مطرب قدح رها کن زین گونه ناله‌ها کن</Beit>
<Beit name="3">
جانا یکی بها کن آن جنس بی‌بها را</Beit>
<Beit name="4">
آن عشق سلسلت را وان آفت دلت را</Beit>
<Beit name="5">
آن چاه بابلت را وان کان سحرها را</Beit>
<Beit name="6">
بازآر بار دیگر تا کار ما شود زر</Beit>
<Beit name="7">
از سر بگیر از سر آن عادت وفا را</Beit>
<Beit name="8">
دیو شقا سرشته از لطف تو فرشته</Beit>
<Beit name="9">
طغرای تو نبشته مر ملکت صفا را</Beit>
<Beit name="10">
در نورت ای گزیده‌ای بر فلک رسیده</Beit>
<Beit name="11">
من دم به دم بدیده انوار مصطفا را</Beit>
<Beit name="12">
چون بسته گشت راهی شد حاصل من آهی</Beit>
<Beit name="13">
شد کوه همچو کاهی از عشق کهربا را</Beit>
<Beit name="14">
از شمس دین چون مه تبریز هست آگه</Beit>
<Beit name="15">
بشنو دعا و گه گه آمین کن این دعا را</Beit>
</Poem>
<Poem name="191">
<Beit name="0">
بیدار کن طرب را بر من بزن تو خود را</Beit>
<Beit name="1">
چشمی چنین بگردان کوری چشم بد را</Beit>
<Beit name="2">
خود را بزن تو بر من اینست زنده کردن</Beit>
<Beit name="3">
بر مرده زن چو عیسی افسون معتمد را</Beit>
<Beit name="4">
ای رویت از قمر به آن رو به روی من نه</Beit>
<Beit name="5">
تا بنده دیده باشد صد دولت ابد را</Beit>
<Beit name="6">
در واقعه بدیدم کز قند تو چشیدم</Beit>
<Beit name="7">
با آن نشان که گفتی این بوسه نام زد را</Beit>
<Beit name="8">
جان فرشته بودی یا رب چه گشته بودی</Beit>
<Beit name="9">
کز چهره می‌نمودی لم یتخذ ولد را</Beit>
<Beit name="10">
چون دست تو کشیدم صورت دگر ندیدم</Beit>
<Beit name="11">
بی هوشیی بدیدم گم کرده مر خرد را</Beit>
<Beit name="12">
جام چو نار درده بی‌رحم وار درده</Beit>
<Beit name="13">
تا گم شوم ندانم خود را و نیک و بد را</Beit>
<Beit name="14">
این بار جام پر کن لیکن تمام پر کن</Beit>
<Beit name="15">
تا چشم سیر گردد یک سو نهد حسد را</Beit>
<Beit name="16">
درده میی ز بالا در لا اله الا</Beit>
<Beit name="17">
تا روح اله بیند ویران کند جسد را</Beit>
<Beit name="18">
از قالب نمدوش رفت آینه خرد خوش</Beit>
<Beit name="19">
چندانک خواهی اکنون می‌زن تو این نمد را</Beit>
</Poem>
<Poem name="192">
<Beit name="0">
بشکن سبو و کوزه ای میرآب جان‌ها</Beit>
<Beit name="1">
تا وا شود چو کاسه در پیش تو دهان‌ها</Beit>
<Beit name="2">
بر گیجگاه ما زن ای گیجی خردها</Beit>
<Beit name="3">
تا وارهد به گیجی این عقل ز امتحان‌ها</Beit>
<Beit name="4">
ناقوس تن شکستی ناموس عقل بشکن</Beit>
<Beit name="5">
مگذار کان مزور پیدا کند نشان‌ها</Beit>
<Beit name="6">
ور جادویی نماید بندد زبان مردم</Beit>
<Beit name="7">
تو چون عصای موسی بگشا برو زبان‌ها</Beit>
<Beit name="8">
عاشق خموش خوشتر دریا به جوش خوشتر</Beit>
<Beit name="9">
چون آینه‌ست خوشتر در خامشی بیان‌ها</Beit>
</Poem>
<Poem name="193">
<Beit name="0">
جانا قبول گردان این جست و جوی ما را</Beit>
<Beit name="1">
بنده و مرید عشقیم برگیر موی ما را</Beit>
<Beit name="2">
بی ساغر و پیاله درده میی چو لاله</Beit>
<Beit name="3">
تا گل سجود آرد سیمای روی ما را</Beit>
<Beit name="4">
مخمور و مست گردان امروز چشم ما را</Beit>
<Beit name="5">
رشک بهشت گردان امروز کوی ما را</Beit>
<Beit name="6">
ما کان زر و سیمیم دشمن کجاست زر را</Beit>
<Beit name="7">
از ما رسد سعادت یار و عدوی ما را</Beit>
<Beit name="8">
شمع طراز گشتیم گردن دراز گشتیم</Beit>
<Beit name="9">
فحل و فراخ کردی زین می گلوی ما را</Beit>
<Beit name="10">
ای آب زندگانی ما را ربود سیلت</Beit>
<Beit name="11">
اکنون حلال بادت بشکن سبوی ما را</Beit>
<Beit name="12">
گر خوی ما ندانی از لطف باده واجو</Beit>
<Beit name="13">
همخوی خویش کردست آن باده خوی ما را</Beit>
<Beit name="14">
گر بحر می بریزی ما سیر و پر نگردیم</Beit>
<Beit name="15">
زیرا نگون نهادی در سر کدوی ما را</Beit>
<Beit name="16">
مهمان دیگر آمد دیکی دگر به کف کن</Beit>
<Beit name="17">
کاین دیگ بس نیاید یک کاسه شوی ما را</Beit>
<Beit name="18">
نک جوق جوق مستان در می‌رسند بستان</Beit>
<Beit name="19">
مخمور چون نیابد چون یافت بوی ما را</Beit>
<Beit name="20">
ترک هنر بگوید دفتر همه بشوید</Beit>
<Beit name="21">
گر بشنود عطارد این طرقوی ما را</Beit>
<Beit name="22">
سیلی خورند چون دف در عشق فخرجویان</Beit>
<Beit name="23">
زخمه به چنگ آور می‌زن سه توی ما را</Beit>
<Beit name="24">
بس کن که تلخ گردد دنیا بر اهل دنیا</Beit>
<Beit name="25">
گر بشنوند ناگه این گفت و گوی ما را</Beit>
</Poem>
<Poem name="194">
<Beit name="0">
خواهم گرفتن اکنون آن مایه صور را</Beit>
<Beit name="1">
دامی نهاده‌ام خوش آن قبله نظر را</Beit>
<Beit name="2">
دیوار گوش دارد آهسته‌تر سخن گو</Beit>
<Beit name="3">
ای عقل بام بررو ای دل بگیر در را</Beit>
<Beit name="4">
اعدا که در کمینند در غصه همینند</Beit>
<Beit name="5">
چون بشنوند چیزی گویند همدگر را</Beit>
<Beit name="6">
گر ذره‌ها نهانند خصمان و دشمنانند</Beit>
<Beit name="7">
در قعر چه سخن گو خلوت گزین سحر را</Beit>
<Beit name="8">
ای جان چه جای دشمن روزی خیال دشمن</Beit>
<Beit name="9">
در خانه دلم شد از بهر رهگذر را</Beit>
<Beit name="10">
رمزی شنید زین سر زو پیش دشمنان شد</Beit>
<Beit name="11">
می‌خواند یک به یک را می‌گفت خشک و تر را</Beit>
<Beit name="12">
زان روز ما و یاران در راه عهد کردیم</Beit>
<Beit name="13">
پنهان کنیم سر را پیش افکنیم سر را</Beit>
<Beit name="14">
ما نیز مردمانیم نی کم ز سنگ کانیم</Beit>
<Beit name="15">
بی زخم‌های میتین پیدا نکرد زر را</Beit>
<Beit name="16">
دریای کیسه بسته تلخ و ترش نشسته</Beit>
<Beit name="17">
یعنی خبر ندارم کی دیده‌ام گهر را</Beit>
</Poem>
<Poem name="195">
<Beit name="0">
شهوت که با تو رانند صدتو کنند جان را</Beit>
<Beit name="1">
چون با زنی برانی سستی دهد میان را</Beit>
<Beit name="2">
زیرا جماع مرده تن را کند فسرده</Beit>
<Beit name="3">
بنگر به اهل دنیا دریاب این نشان را</Beit>
<Beit name="4">
میران و خواجگانشان پژمرده است جانشان</Beit>
<Beit name="5">
خاک سیاه بر سر این نوع شاهدان را</Beit>
<Beit name="6">
دررو به عشق دینی تا شاهدان ببینی</Beit>
<Beit name="7">
پرنور کرده از رخ آفاق آسمان را</Beit>
<Beit name="8">
بخشد بت نهانی هر پیر را جوانی</Beit>
<Beit name="9">
زان آشیان جانی اینست ارغوان را</Beit>
<Beit name="10">
خامش کنی وگر نی بیرون شوم از این جا</Beit>
<Beit name="11">
کز شومی زبانت می‌پوشد او دهان را</Beit>
</Poem>
<Poem name="196">
<Beit name="0">
در جنبش اندرآور زلف عبرفشان را</Beit>
<Beit name="1">
در رقص اندرآور جان‌های صوفیان را</Beit>
<Beit name="2">
خورشید و ماه و اختر رقصان بگرد چنبر</Beit>
<Beit name="3">
ما در میان رقصیم رقصان کن آن میان را</Beit>
<Beit name="4">
لطف تو مطربانه از کمترین ترانه</Beit>
<Beit name="5">
در چرخ اندرآرد صوفی آسمان را</Beit>
<Beit name="6">
باد بهار پویان آید ترانه گویان</Beit>
<Beit name="7">
خندان کند جهان را خیزان کند خزان را</Beit>
<Beit name="8">
بس مار یار گردد گل جفت خار گردد</Beit>
<Beit name="9">
وقت نثار گردد مر شاه بوستان را</Beit>
<Beit name="10">
هر دم ز باغ بویی آید چو پیک سویی</Beit>
<Beit name="11">
یعنی که الصلا زن امروز دوستان را</Beit>
<Beit name="12">
در سر خود روان شد بستان و با تو گوید</Beit>
<Beit name="13">
در سر خود روان شو تا جان رسد روان را</Beit>
<Beit name="14">
تا غنچه برگشاید با سرو سر سوسن</Beit>
<Beit name="15">
لاله بشارت آرد مر بید و ارغوان را</Beit>
<Beit name="16">
تا سر هر نهالی از قعر بر سر آید</Beit>
<Beit name="17">
معراجیان نهاده در باغ نردبان را</Beit>
<Beit name="18">
مرغان و عندلیبان بر شاخه‌ها نشسته</Beit>
<Beit name="19">
چون بر خزینه باشد ادرار پاسبان را</Beit>
<Beit name="20">
این برگ چون زبان‌ها وین میوه‌ها چو دل‌ها</Beit>
<Beit name="21">
دل‌ها چو رو نماید قیمت دهد زبان را</Beit>
</Poem>
<Poem name="197">
<Beit name="0">
ای بنده بازگرد به درگاه ما بیا</Beit>
<Beit name="1">
بشنو ز آسمان‌ها حی علی الصلا</Beit>
<Beit name="2">
درهای گلستان ز پی تو گشاده‌ایم</Beit>
<Beit name="3">
در خارزار چند دوی ای برهنه پا</Beit>
<Beit name="4">
جان را من آفریدم و دردیش داده‌ام</Beit>
<Beit name="5">
آن کس که درد داده همو سازدش دوا</Beit>
<Beit name="6">
قدی چو سرو خواهی در باغ عشق رو</Beit>
<Beit name="7">
کاین چرخ کوژپشت کند قد تو دوتا</Beit>
<Beit name="8">
باغی که برگ و شاخش گویا و زنده‌اند</Beit>
<Beit name="9">
باغی که جان ندارد آن نیست جان فزا</Beit>
<Beit name="10">
ای زنده زاده چونی از گند مردگان</Beit>
<Beit name="11">
خود تاسه می نگیرد از این مردگان تو را</Beit>
<Beit name="12">
هر دو جهان پر است ز حی حیات بخش</Beit>
<Beit name="13">
با جان پنج روزه قناعت مکن ز ما</Beit>
<Beit name="14">
جان‌ها شمار ذره معلق همی‌زنند</Beit>
<Beit name="15">
هر یک چو آفتاب در افلاک کبریا</Beit>
<Beit name="16">
ایشان چو ما ز اول خفاش بوده‌اند</Beit>
<Beit name="17">
خفاش شمس گشت از آن بخشش و عطا</Beit>
</Poem>
<Poem name="198">
<Beit name="0">
ای صوفیان عشق بدرید خرقه‌ها</Beit>
<Beit name="1">
صد جامه ضرب کرد گل از لذت صبا</Beit>
<Beit name="2">
کز یار دور ماند و گرفتار خار شد</Beit>
<Beit name="3">
زین هر دو درد رست گل از امر ایتیا</Beit>
<Beit name="4">
از غیب رو نمود صلایی زد و برفت</Beit>
<Beit name="5">
کاین راه کوتهست گرت نیست پا روا</Beit>
<Beit name="6">
من هم خموش کردم و رفتم عقیب گل</Beit>
<Beit name="7">
از من سلام و خدمت ریحان و لاله را</Beit>
<Beit name="8">
دل از سخن پر آمد و امکان گفت نیست</Beit>
<Beit name="9">
ای جان صوفیان بگشا لب به ماجرا</Beit>
<Beit name="10">
زان حال‌ها بگو که هنوز آن نیامده‌ست</Beit>
<Beit name="11">
چون خوی صوفیان نبود ذکر مامضی</Beit>
</Poem>
<Poem name="199">
<Beit name="0">
ای خان و مان بمانده و از شهر خود جدا</Beit>
<Beit name="1">
شاد آمدیت از سفر خانه خدا</Beit>
<Beit name="2">
روز از سفر به فاقه و شب‌ها قرار نی</Beit>
<Beit name="3">
در عشق حج کعبه و دیدار مصطفا</Beit>
<Beit name="4">
مالیده رو و سینه در آن قبله گاه حق</Beit>
<Beit name="5">
در خانه خدا شده قد کان آمنسا</Beit>
<Beit name="6">
چونید و چون بدیت در این راه باخطر</Beit>
<Beit name="7">
ایمن کند خدای در این راه جمله را</Beit>
<Beit name="8">
در آسمان ز غلغل لبیک حاجیان</Beit>
<Beit name="9">
تا عرش نعره‌ها و غریوست از صدا</Beit>
<Beit name="10">
جان چشم تو ببوسد و بر پات سر نهد</Beit>
<Beit name="11">
ای مروه را بدیده و بررفته بر صفا</Beit>
<Beit name="12">
مهمان حق شدیت و خدا وعده کرده است</Beit>
<Beit name="13">
مهمان عزیز باشد خاصه به پیش ما</Beit>
<Beit name="14">
جان خاک اشتری که کشد بار حاجیان</Beit>
<Beit name="15">
تا مشعرالحرام و تا منزل منا</Beit>
<Beit name="16">
بازآمده ز حج و دل آن جا شده مقیم</Beit>
<Beit name="17">
جان حلقه را گرفته و تن گشته مبتلا</Beit>
<Beit name="18">
از شام ذات جحفه و از بصره ذات عرق</Beit>
<Beit name="19">
باتیغ و باکفن شده این جا که ربنا</Beit>
<Beit name="20">
کوه صفا برآ به سر کوه رخ به بیت</Beit>
<Beit name="21">
تکبیر کن برادر و تهلیل و هم دعا</Beit>
<Beit name="22">
اکنون که هفت بار طوافت قبول شد</Beit>
<Beit name="23">
اندر مقام دو رکعت کن قدوم را</Beit>
<Beit name="24">
وانگه برآ به مروه و مانند این بکن</Beit>
<Beit name="25">
تا هفت بار و باز به خانه طواف‌ها</Beit>
<Beit name="26">
تا روز ترویه بشنو خطبه بلیغ</Beit>
<Beit name="27">
وانگه به جانب عرفات آی در صلا</Beit>
<Beit name="28">
وانگه به موقف آی و به قرب جبل بایست</Beit>
<Beit name="29">
پس بامداد بار دگر بیست هم به جا</Beit>
<Beit name="30">
وان گاه روی سوی منی آر و بعد از آن</Beit>
<Beit name="31">
تا هفت بار می‌زن و می‌گیر سنگ‌ها</Beit>
<Beit name="32">
از ما سلام بادا بر رکن و بر حطیم</Beit>
<Beit name="33">
ای شوق ما به زمزم و آن منزل وفا</Beit>
<Beit name="34">
صبحی بود ز خواب بخیزیم گرد ما</Beit>
<Beit name="35">
از اذخر و خلیل به ما بو دهد صبا</Beit>
</Poem>
<Poem name="200">
<Beit name="0">
نام شتر به ترکی چه بود بگو دوا</Beit>
<Beit name="1">
نام بچه ش چه باشد او خود پیش دوا</Beit>
<Beit name="2">
ما زاده قضا و قضا مادر همه‌ست</Beit>
<Beit name="3">
چون کودکان دوان شده‌ایم از پی قضا</Beit>
<Beit name="4">
ما شیر از او خوریم و همه در پیش پریم</Beit>
<Beit name="5">
گر شرق و غرب تازد ور جانب سما</Beit>
<Beit name="6">
طبل سفر ز دست قدم در سفر نهیم</Beit>
<Beit name="7">
در حفظ و در حمایت و در عصمت خدا</Beit>
<Beit name="8">
در شهر و در بیابان همراه آن مهیم</Beit>
<Beit name="9">
ای جان غلام و بنده آن ماه خوش لقا</Beit>
<Beit name="10">
آن جاست شهر کان شه ارواح می‌کشد</Beit>
<Beit name="11">
آن جاست خان و مان که بگوید خدا بیا</Beit>
<Beit name="12">
کوته شود بیابان چون قبله او بود</Beit>
<Beit name="13">
پیش و سپس چمن بود و سرو دلربا</Beit>
<Beit name="14">
کوهی که در ره آید هم پشت خم دهد</Beit>
<Beit name="15">
کای قاصدان معدن اجلال مرحبا</Beit>
<Beit name="16">
همچون حریر نرم شود سنگلاخ راه</Beit>
<Beit name="17">
چون او بود قلاوز آن راه و پیشوا</Beit>
<Beit name="18">
ما سایه وار در پی آن مه دوان شدیم</Beit>
<Beit name="19">
ای دوستان همدل و همراه الصلا</Beit>
<Beit name="20">
دل را رفیق ما کند آن کس که عذر هست</Beit>
<Beit name="21">
زیرا که دل سبک بود و چست و تیزپا</Beit>
<Beit name="22">
دل مصر می‌رود که به کشتیش وهم نیست</Beit>
<Beit name="23">
دل مکه می‌رود که نجوید مهاره را</Beit>
<Beit name="24">
از لنگی تنست و ز چالاکی دلست</Beit>
<Beit name="25">
کز تن نجست حق و ز دل جست آن وفا</Beit>
<Beit name="26">
اما کجاست آن تن همرنگ جان شده</Beit>
<Beit name="27">
آب و گلی شده‌ست بر ارواح پادشا</Beit>
<Beit name="28">
ارواح خیره مانده که این شوره خاک بین</Beit>
<Beit name="29">
از حد ما گذشت و ملک گشت و مقتدا</Beit>
<Beit name="30">
چه جای مقتدا که بدان جا که او رسید</Beit>
<Beit name="31">
گر پا نهیم پیش بسوزیم در شقا</Beit>
<Beit name="32">
این در گمان نبود در او طعن می‌زدیم</Beit>
<Beit name="33">
در هیچ آدمی منگر خوار ای کیا</Beit>
<Beit name="34">
ما همچو آب در گل و ریحان روان شویم</Beit>
<Beit name="35">
تا خاک‌های تشنه ز ما بر دهد گیا</Beit>
<Beit name="36">
بی دست و پاست خاک جگرگرم بهر آب</Beit>
<Beit name="37">
زین رو دوان دوان رود آن آب جوی‌ها</Beit>
<Beit name="38">
پستان آب می خلد ایرا که دایه اوست</Beit>
<Beit name="39">
طفل نبات را طلبد دایه جا به جا</Beit>
<Beit name="40">
ما را ز شهر روح چنین جذب‌ها کشید</Beit>
<Beit name="41">
در صد هزار منزل تا عالم فنا</Beit>
<Beit name="42">
باز از جهان روح رسولان همی‌رسند</Beit>
<Beit name="43">
پنهان و آشکار بازآ به اقربا</Beit>
<Beit name="44">
یاران نو گرفتی و ما را گذاشتی</Beit>
<Beit name="45">
ما بی‌تو ناخوشیم اگر تو خوشی ز ما</Beit>
<Beit name="46">
ای خواجه این ملالت تو ز آه اقرباست</Beit>
<Beit name="47">
با هر کی جفت گردی آنت کند جدا</Beit>
<Beit name="48">
خاموش کن که همت ایشان پی توست</Beit>
<Beit name="49">
تأثیر همت‌ست تصاریف ابتلا</Beit>
</Poem>
</root>
